Inledning
Till varje kursplan finns ett kommentarmaterial. Det riktar sig till lärare, rektorer
och andra som är verksamma inom skolväsendet. Avsikten med materialet är att
ge en bredare och djupare förståelse för de urval och ställningstaganden som
ligger bakom texten i kursplanen. Materialet beskriver också hur det centrala
innehållet utvecklas över årskurserna och vad lärare kan fokusera på när de gör
bedömningar utifrån kriterierna för bedömning av godtagbara kunskaper och
betygskriterierna.
Formuleringar som är hämtade direkt från kursplanen är genomgående
kursiverade i texten.
5 KOMMENTARMATERIAL TILL KURSPLANEN I SAMHÄLLSKUNSKAP
Om skolämnet samhällskunskap
Kursplanen i samhällskunskap tecknar bilden av ett mång- och tvärvetenskapligt
ämne. I kursplanen byggs ämnet samhällskunskap upp kring fem centrala
aspekter: de sociala, de ekonomiska, de politiska, de rättsliga och de mediala
aspekterna. Alla fem behövs för att skapa en helhetssyn på komplexa
samhällsfrågor och samhällsstrukturer. Dessa aspekter har också legat till grund
för indelningen av det centrala innehållet i olika kunskapsområden.
Redan i kursplanens inledande mening lyfts en för ämnet viktig utgångspunkt
fram – människor har alltid varit beroende av att samarbeta när de skapar och
utvecklar samhällen. På så sätt betonas en dynamisk syn på samhället som något
som skapas och förändras i ett ständigt samspel mellan aktiva och deltagande
människor.
Kursplanen motiverar ämnets plats i skolan med att kunskaper om samhället ger
eleverna verktyg för att orientera sig i en värld som präglas av globalisering,
interkulturella relationer och digitalisering. Globaliseringen kännetecknas i dag
av snabb spridning och förflyttning av information och idéer, varor och tjänster,
arbetstillfällen, miljöproblem och inte minst – människor. Den leder till
omfattande förändringar i samhällsekonomin globalt och regionalt och kräver
ständiga anpassningar av individer och samhällen till nya förutsättningar.
Globaliseringen ställer också stora krav på att vi kan hantera interkulturella
relationer på olika nivåer och i dagliga möten med människor och idéer.
Ämnet samhällskunskap ska ge eleverna förutsättningar att utveckla kunskaper
om både möjligheter och utmaningar som följer i globaliseringens spår. En
utmaning som vi alla står inför är hur vi ska utforma samhället för att få en
hållbar utveckling. Begreppet hållbar utveckling återkommer i flera av skolans
ämnen och kan utifrån Brundtlandkommissionens rapport 1987 definieras som
”en utveckling som tillfredsställer dagens behov utan att äventyra kommande
generationers möjligheter att tillfredsställa sina behov”. En utbredd tolkning är att
hållbar utveckling innehåller en ekologisk, en social och en ekonomisk
dimension. Utvecklingen kan sägas vara hållbar när de tre dimensionerna
balanserar varandra på ett sätt som inte får negativa konsekvenser för vare sig
ekologi, social sammanhållning eller ekonomi över tid.
Samhällskunskapsämnets bidrag till hållbarhetsstudierna är att behandla frågor
som rör mänskliga rättigheter, demokrati, välfärd, samhällsekonomi, rättssäkerhet
och interkulturella relationer. De är alla viktiga delar av en hållbar utveckling.
6 KOMMENTARMATERIAL TILL KURSPLANEN I SAMHÄLLSKUNSKAP
Kommentarer till kursplanens syfte
Syftestexten riktar sig till läraren och beskriver de övergripande målsättningar
som ska gälla för undervisningen i det aktuella ämnet. Syftet är därför en viktig
del när lärare planerar och genomför undervisningen. Syftestexten avslutas med
ett antal långsiktiga mål som avgränsar de delar av syftet som ligger till grund för
bedömnings- och betygskriterierna.
Demokrati och mänskliga rättigheter
Ett centralt syfte med undervisningen i samhällskunskap är att eleverna utvecklar
förtrogenhet med demokrati och mänskliga rättigheter. Kursplanen slår därför
fast att undervisningen i samhällskunskap ska bidra till att eleverna tillägnar sig
kunskaper om värden och principer som utmärker ett demokratiskt samhälle samt
om demokratiska processer och arbetssätt.
Med demokratiska värden och principer avses alla de värden och principer som
gradvis har fogats och kan komma att fogas till demokratibegreppet. Vilka dessa
värden och principer är preciseras i regel inte i kursplanen. Det beror på att en
lista över demokratiska värden och principer skulle kunna bli väldigt lång, och
risken finns att något skulle fattas. Listan är inte heller statisk eller en gång för
alla given.
1948 kungjordes FN:s allmänna förklaring om de mänskliga rättigheterna för att
värna individers rätt gentemot stater, myndigheter och andra grupper. Alla
världens stater uppmanades att sprida texten och göra den förstådd, framför allt
inom utbildningsväsendet. Kursplanen i samhällskunskap lyfter fram de
mänskliga rättigheterna som ett centralt innehåll i alla årskurser. På så sätt kan de
fungera som en ständigt närvarande referenspunkt för eleverna i deras studier.
Med demokratiska processer och arbetssätt menas här olika former för idéutbyte,
samarbete och gemensamt beslutsfattande på olika nivåer. Om ett demokratiskt
arbetssätt finns med som en röd tråd i skolan kan eleverna få förståelse för och
kunskaper om ett sådant sätt att arbeta. Genom att kontinuerligt arbeta i
demokratiska former i undervisningen, exempelvis i klassråd och elevråd, kan
eleverna också lättare känna igen demokratiska processer när de möter dem i mer
komplexa politiska sammanhang. De kan då dessutom utveckla beredskap för att
känna igen och ifrågasätta processer som strider mot de demokratiska principerna.
Ytterst syftar det till att eleverna ska få förståelse för vad det innebär att vara en
aktiv och ansvarstagande medborgare.
Demokratisk fostran är ett gemensamt ansvar för alla ämnen och finns inskrivet i
läroplanens första del. Kursplanen i samhällskunskap lyfter fram att eleverna ska
få kunskaper om demokratiska arbetssätt och värden. Det betyder inte att eleverna
ska bedömas utifrån i vilken grad de omfattar demokratiska värden och principer.
7 KOMMENTARMATERIAL TILL KURSPLANEN I SAMHÄLLSKUNSKAP
För det första vore det svårt att mäta i vilken grad en elev är demokratisk. För det
andra kan en demokratisk skola inte kräva att eleverna redovisar sina åsikter.
Förhållanden och strukturer i samhället
För att eleverna ska rustas till att vara aktiva och ansvarstagande medborgare
betonar kursplanen att eleverna ska utveckla förståelse för hur individen och
samhället påverkar varandra. Av central betydelse för denna förståelse är att
eleverna utvecklar allsidiga kunskaper om sociala, ekonomiska, politiska,
rättsliga och mediala förhållanden och strukturer i samhället. Olika
samhällsförhållanden och samhällsstrukturer samspelar hela tiden med varandra
och med de individer som utgör samhället. Tillsammans bildar de den komplexa
väv som studeras i ämnet samhällskunskap.
Det går inte att dra någon skarp gräns mellan förhållanden och strukturer. Med
förhållanden avses i kursplanen främst enskilda sakförhållanden, medan strukturer
syftar på de komplexa samband och relationer som finns mellan olika
förhållanden. Vissa strukturer är mer fasta i sin utformning och regleras av
lagstiftning och regelverk. Till de strukturerna räknas till exempel Sveriges
politiska system, skattesystemet och rättsväsendet med lagar och domstolar.
Andra strukturer är inte lika konkreta men är ändå intressanta att studera, till
exempel socialisationsprocesser och könsroller. Strukturerna byggs upp av delar
som har olika funktion och inbördes samband. Några delar som ofta ingår är
behov, aktörer, värderingar, lagar, resurser och pengaflöden.
Det är viktigt att eleverna får förutsättningar att förstå samhället ur olika
perspektiv. Det kan handla om att studera aktörer och strukturer på individ-,
grupp- och samhällsnivå, eller på lokal, nationell och internationell nivå. Det kan
också handla om genus- eller klassperspektiv, perspektiv som betonas i
syftestexten genom att den anger att undervisningen ska bidra till elevernas
förståelse för sina egna och andras levnadsvillkor och hur de kan påverkas av
faktorer som kön och socioekonomisk bakgrund.
Samhällsfrågor ur olika perspektiv
Kursplanen lyfter fram att eleverna ska ges förutsättningar att analysera
samhällsfrågor ur olika perspektiv samt möjlighet att utveckla förståelse för hur
olika intressen och åsikter uppstår och kommer till uttryck. På så sätt framhåller
kursplanen vikten av att behandla aktuella samhällsfrågor på ett vetenskapligt sätt.
Här kan användningen av samhällsvetenskapliga begrepp och modeller bidra till
systematik, sammanhang och djup i analyserna. Samtidigt väver kursplanen
samman aktuella samhällsfrågor med källkritik, eftersom dessa delar av ämnet är
naturligt förenade med varandra.
Med samhällsfrågor avser kursplanen alla frågor som berör människor på en
samhällsnivå. Det är frågor om hur samhället fungerar i dag och kan utvecklas
framöver. Det kan vara samhällsproblem som ännu inte har fått sin lösning eller
8 KOMMENTARMATERIAL TILL KURSPLANEN I SAMHÄLLSKUNSKAP
frågor som människor har olika åsikter om. Gemensamt för samhällsfrågorna är
att de ofta kan belysas i termer av orsaker och konsekvenser och att de kan
studeras ur olika perspektiv.
Intresse som samhällsvetenskapligt begrepp ligger nära begreppet drivkraft. Det
är det som driver olika aktörer att handla för att påverka samhällsutvecklingen i
en riktning som en individ eller grupp bedömer som gynnsam för sina syften. I
kritisk granskning både av samhällsfrågor i sig och av information och åsikter i
olika källor, är det viktigt att förstå vilka intressen som är inblandade.
Källor och kritisk granskning
I syftestexten anges också att eleverna ska ges verktyg att kritiskt granska hur
olika aktörer försöker påverka samhällsutvecklingen genom information,
ståndpunkter och argument i olika sammanhang och källor. Aktörer är alla
individer, grupper och organisationer som medvetet eller oreflekterat agerar för
att tillvarata olika intressen. En del aktörer använder sig av rättssystemet. Andra
försöker få igenom sina intressen genom politiken, och många använder olika
medier för att påverka opinionen. Kunskaper om detta kan bidra till att eleverna
blir medvetna om sina egna möjligheter att påverka samhället och få sina
intressen tillgodosedda, samtidigt som kunskaperna ökar elevernas källkritiska
medvetenhet.
Att kunna söka och hantera information med ett källkritiskt förhållningssätt är
nödvändiga färdigheter för att som samhällsmedborgare kunna sätta sig in i olika
samhällsfrågor, men också inom utbildning och arbetsliv. Grunden i all
informationssökning är att formulera relevanta frågor om det man vill veta.
Undervisningen behöver därför bidra till att eleverna utvecklar kunskaper om när
det kan vara befogat att lita på en källa och vilka källor som är användbara för att
svara mot de frågor som ställs, och att de lär sig att kritiskt värdera informationen
och välja ut det som är relevant utifrån undersökningens syfte och
frågeställningar.
Att granska källor är en viktig del av den kritiska granskningen, men ytterst är det
själva samhället som ska granskas. Det är därför viktigt att vara medveten om att
den källkritiska förmågan växer i takt med elevernas kunskaper i ämnet. Ju mer
eleverna kan om samhället, desto lättare är det att formulera frågor kring ett ämne
och kritiskt värdera de svar de får fram från olika källor. I ett grundläggande
källkritiskt förhållningssätt ingår att skilja fakta från värderingar och ställa enkla
frågor om avsändare, budskap och syfte.
Pröva och uttrycka sina ställningstaganden
Ämnet samhällskunskap lever mitt i den pågående samhällsdebatten, då en stor
del av ämnets innehåll handlar om aktuella intressekonflikter eller politiska
kontroverser. I det sammanhanget är det viktigt att utbytet av information och
åsikter om olika samhällsfrågor även inkluderar eleverna själva. Därför lyfter
9 KOMMENTARMATERIAL TILL KURSPLANEN I SAMHÄLLSKUNSKAP
kursplanen i detta sammanhang fram att eleverna ska ges möjlighet att uttrycka
och pröva sina ställningstaganden i möten med andra uppfattningar. Därigenom,
anger kursplanen, ska eleverna stimuleras att engagera sig och delta i ett öppet
meningsutbyte om samhällsfrågor. En grundförutsättning för att eleverna ska
kunna delta i samhällsdebatten och vara med och påverka samhällsutvecklingen
är att de har kunskaper om samhällets strukturer och samhällsvetenskapliga
begrepp. Det är därför viktigt att undervisningen stödjer eleverna i att underbygga
tolkningar och åsikter med argument som grundas på både fakta och värderingar.
Genom exempelvis diskussioner i klassrummet kan eleverna ges möjlighet att öva
på att möta och bemöta olika uppfattningar.
10 KOMMENTARMATERIAL TILL KURSPLANEN I SAMHÄLLSKUNSKAP
Kursplanens långsiktiga mål
Kursplanens syftestext avslutas med ett antal långsiktiga mål. Dessa är
avgränsade till de delar av syftet som ligger till grund för bedömningsoch betygskriterierna. De långsiktiga målen innehåller inte sådant som
elevernas socioemotionella utveckling, värderingar, beteenden eller
intresse för ämnet. Dessa områden är viktiga när lärarna planerar,
genomför och utvärderar sin egen undervisning, men ska inte vara
underlag för bedömning och betygssättning.
De långsiktiga målen i ämnet samhällskunskap är:
• kunskaper om demokratiska värden och beslutsprocesser samt om mänskliga
rättigheter,
• kunskaper om sociala, ekonomiska, politiska, rättsliga och mediala
förhållanden och strukturer i samhället, och
• förmåga att analysera samhällsfrågor ur olika perspektiv och kritiskt granska
hur de framställs i olika källor.
11 KOMMENTARMATERIAL TILL KURSPLANEN I SAMHÄLLSKUNSKAP
Kommentarer till kursplanens
centrala innehåll
Det centrala innehållet i kursplanen anger vilket obligatoriskt innehåll som ska
behandlas i undervisningen. Det är uppdelat i kunskapsområden som i sin tur
består av ett antal innehållspunkter. Dessa ska uppfattas som byggstenar som kan
kombineras på olika sätt och väga olika tungt i undervisningen. I planeringen kan
de enskilda punkterna i det centrala innehållet kräva olika mycket utrymme i
undervisningen, beroende på vad de omfattar och på elevgruppens behov och
förutsättningar. Kunskapsområdena bör alltså inte ses som separata
arbetsområden för undervisningen, utan de kan kombineras på de sätt som läraren
bedömer som mest lämpligt för att uppnå syftet med undervisningen för
elevgruppen.
Exempel i innehållet
I det centrala innehållet förekommer vissa exempel. De förtydligar innehållet,
men är inte uttryck för att de bör prioriteras framför andra alternativ. Till exempel
anges i årskurserna 4–6 att eleverna ska möta innehållet sociala roller och normer
i olika sammanhang, till exempel inom familjen och i vänskapsrelationer. Det
innebär att sociala roller och normer i olika sammanhang är obligatoriskt innehåll
under årskurserna 4–6. Däremot kan undervisningen lika gärna som att behandla
roller och normer inom familjen och i vänskapsrelationer ta upp sociala roller och
normer i skolan eller i sociala medier.
Här kommer först kommentarer till det centrala innehållet i samhällsorienterande
ämnen (SO) för årskurserna 1–3, eftersom samhällskunskap i de lägsta
årskurserna ingår i SO. Därefter följer kommentarer till det centrala innehållet i
samhällskunskap för årskurserna 4–9.
Innehållet i samhällsorienterande
ämnen årskurserna 1–3
Det centrala innehållet i SO för årskurserna 1–3 är ett samlat innehåll för de fyra
ämnena geografi, historia, religionskunskap och samhällskunskap. De kunskaper
och förmågor som eleverna ska utveckla i de samhällsorienterande ämnena i
årskurserna 1–3 finns i respektive ämnes kursplan. Det är därför av stor vikt att
läsa och tillgodogöra sig kursplanerna för geografi, historia, religionskunskap och
samhällskunskap för att förstå det centrala innehållet i SO för årskurserna 1–3.
Detta är även viktigt för att kunna se hur progressionen ser ut i respektive ämne.
12 KOMMENTARMATERIAL TILL KURSPLANEN I SAMHÄLLSKUNSKAP
Det centrala innehållet i SO 1–3 är indelat i fyra ämnesövergripande
kunskapsområden: ”Att leva tillsammans”, ”Att leva i närområdet”, ”Att leva i
världen” och ”Att undersöka verkligheten”. På så sätt drar innehållet i SO inga
skarpa gränser mellan de samhällsorienterande ämnena. Däremot visar
kommentarmaterialet på kopplingar mellan innehållet i SO för årskurserna 1–3
och innehållet för senare årskurser för varje ämne.
Innehållet i de tre första kunskapsområdena ger en möjlighet att gå från det lilla
och lokala, till det stora och globala. Det elevnära behöver inte alltid vara det som
ligger nära i tid och rum, utan det kan lika gärna vara frågor om händelser och
företeelser som ligger långt bort rumsligt och tidsmässigt, men som anknyter till
elevernas erfarenhet. Genom att hänvisa till det elevnära kan undervisningen
bygga vidare på elevernas förförståelse.
Det fjärde kunskapsområdet ”Att undersöka verkligheten” handlar om de
specifika begrepp och redskap som eleverna behöver för att tillägna sig och
utveckla sina kunskaper i SO 1–3, men även för vidare studier i årskurserna 4–9 i
geografi, historia, religionskunskap och samhällskunskap. Kunskapsområdet ”Att
undersöka verkligheten” ska betraktas som de tre första områdenas verktygslåda.
Det ska alltså inte studeras separat, utan integreras med de övriga
kunskapsområdena.
Att leva tillsammans
Kunskapsområdet ”Att leva tillsammans” beskriver ett innehåll som ligger nära
elevernas egna erfarenheter. Det berör förutsättningar och villkor för umgänget
med andra människor i familjen, skolan och samhället. Elevernas tankar och de
nära relationerna står i fokus.
Migration
I det mångkulturella samhället är förståelse för drivkrafterna bakom, och
konsekvenserna av,migration av stor betydelse.Därför rymmer kursplanen iSO1–3
innehållspunkten migration inom ett land och mellan länder. Genom att lyfta fram
vad detta kan ha för orsaker och få för konsekvensersträvar kursplanen efter att
eleverna tidigtska få träna på att tänka analytiskt i SO-undervisningen. Det här
innehållet kan bidra till att öka elevernas förståelse för varför människor flyttar
från andra länder till Sverige. Elevernas egna och andras erfarenheter av att flytta
kan bli en ingång till vidare studier om befolkningsfrågor, migration och identitet
i de högre årskurserna i geografi, historia, religionskunskap och samhällskunskap.
Livet förr i tiden
Innehålletskildringar av människors levnadsvillkor förr i tiden, till exempel i
barnlitteratur,sånger och filmer, låter eleverna komma i kontakt med beskrivningar
av människorslevnadsvillkor under olika tider. Det öppnar för jämförelser mellan
elevernas egen tid och den tid som har varit. Detta innehåll stämmer väl överens
med kursplanen i historia, där det övergripande syftet är att undervisningen ska
13 KOMMENTARMATERIAL TILL KURSPLANEN I SAMHÄLLSKUNSKAP
utveckla elevernas historiemedvetande, det vill säga deras upplevelser av
sammanhang mellan det förflutna, nutiden och framtiden. Genom innehållet minnen
berättade avmänniskorsomlever nu kan eleverna också förstå att de själva är en del
av historien.
Levnadsvillkor är en lång historisk linje somlöper som en röd tråd genom
kursplanen i historia. Genom att eleverna fårinblick i människorslevnadsvillkor
förr kan undervisningen hjälpa dem att utveckla historisk empati. Det innebär en
insikt om att människors sätt att tänka och handla färgas av värderingar och villkor
i deras samtid.
Moraliska frågor och livsfrågor
Innehållspunkten samtal om och reflektion över moraliska frågor och livsfrågor
med betydelse för eleven utgår från elevernas vardag och kan behandla frågor som
till exempel kamratskap, könsroller och döden. Innehållet utgör en startpunkt för
religionskunskapens vidare fokus på etik och livsfrågor.
Moraliska frågor och livsfrågor har under lång tid haft en given plats i
undervisningen i religionskunskap. Kursplanen i religionskunskap lyfter fram
”Etik och livsfrågor” som ett eget kunskapsområde. Reflektion kring frågor som
saknar givna svar kan bidra till elevernas personliga utveckling. Att i samtal få
pröva egna ståndpunkter mot andras uppfattningar ger träning i förmågan att
argumentera.
Normer och regler
I alla sammanhang där olika individers intressen och behov krockar med varandra
finns en risk för att det uppstår konflikter. Med utgångspunkt i vardagliga
sammanhang ger kursplanen i SO 1–3 därför möjligheter att låta eleverna samtala
om och reflektera över normer och regler i elevens livsmiljöer.Påså sättkan
kursplanen bidra till en djupare förståelse för samspelet mellan individer i samhället,
och för hur gemensamma behov iblandmåste gå före individens. Eleverna kan
härigenom också utveckla sitt förhållningssätttillgemensammaspelregleridenegna
vardagen, däribland i skolan och i digitala miljöer.
Det här innehållet öppnar också för att problematisera de normer och regler som
omger oss. Är de alltid av godo, eller finns det normer som är förtryckande och
begränsar människors möjligheter? Diskussioner och samtal om normer och
regler kan också beröra hur man kan bidra till att förändra regler som man tycker
är orättvisa. På så sätt läggs en grund för elevernas demokratiförståelse.
Kursplanen i samhällskunskap följer upp innehållet från lågstadiet genom att i
senare årskurser lyfta fram innehåll som handlar om samhällets behov av
lagstiftning och rättssystemet i Sverige.Detfinns också tydliga kopplingar till
kunskapsområdet ”Etik och livsfrågor” ireligionskunskap.
14 KOMMENTARMATERIAL TILL KURSPLANEN I SAMHÄLLSKUNSKAP
Trafikregler
De första skolåren innebär för många barn nya erfarenheter av att vistas i trafiken.
Grundkunskaper i trafikregler och hur man beter sig i trafiken på ett säkert sätt
kan därför vara nödvändiga på ett högst påtagligt sätt. Forskning visar emellertid
att undervisning om trafikregler inte självklart leder till att färre barn skadas i
trafiken. Det finns i stället en risk för att trafikundervisning leder till en övertro på
barns förmåga att bete sig säkert i oberäkneliga trafikmiljöer. Det går därför inte
att ta för givet att eleverna i den här åldern är mogna att röra sig själva i trafiken
bara för att de har fått trafikundervisning.
Trafiken är också ett sammanhang där behovet av regler och påföljder blir tydligt.
Trafikundervisningen fungerar på så sätt som ett elevnära exempel på att
gemensamma behov – i det här fallet säkerhet i trafiken – ibland måste gå före
individens behov eller önskemål – i det här fallet att ta sig fram så snabbt som
möjligt.
Att leva i närområdet
I kunskapsområdet ”Att leva i närområdet” lyfter kursplanen fram företeelser och
händelser i elevernas egen omgivning. Kursplanens fokus på närområdet ger
konkretion åt innehållet och gör att eleverna kan känna att det innehåll de möter i
skolan är relevant i den egna livsvärlden. Genom att ge eleverna gemensamma
erfarenheter av och kunskaper om den plats som förenar dem kan undervisningen
också bidra till en känsla av samhörighet.
Man kan tänka sig situationer där det behövs en vidare tolkning av vad som
menas med närområdet. Närområdet kan i vissa sammanhang även inbegripa
grannorten, stället där någon man känner arbetar, huvudstaden eller en plats som
figurerar i media eller i populärkulturen.
Närområdets natur- och kulturlandskap
Genom innehållet några utmärkande drag i närområdets natur- och
kulturlandskap strävar kursplanen efter att ge eleverna möjlighet att uppfatta hur
miljön omkring dem har formats av både naturens egna processer och människors
verksamheter. Ofta går det inga skarpa gränser mellan natur- och kulturlandskap.
På många platser går det att samtidigt observera spår av både naturkrafternas
påverkan och människans utnyttjande av mark, vatten och andra naturresurser.
Runtom i Sverige finns spår av den senaste istiden som kan studeras på plats i
naturlandskapet, till exempel rullstensåsar, rundhällar och flyttblock. Innehållet
lägger en grund för geografiundervisningen i högre stadier som ska behandla
bland annat klimat- och vegetationszoner, klimatförändringar, endogena och
exogena processer, fältstudier och människors användning av naturresurser.
15 KOMMENTARMATERIAL TILL KURSPLANEN I SAMHÄLLSKUNSKAP
Hemortens historia
Ett annat innehåll anlägger ett historiskt perspektiv på studier av närområdet:
hemortens historia och vad närområdets platser, byggnader och vardagliga
föremål kan berätta om livet där under olika tider. Historien i närområdet kan
spåras och tolkas genom till exempel historiska minnesmärken, byggnader, namn
på gator och torg eller texter av olika slag. Vardagliga föremål finns ofta att
beskåda på hembygdsmuseer, inte sällan tillsammans med livfulla berättelser om
livet på hemorten i det förflutna. Att kunna leva sig in i hur människor levde förr i
den egna hemorten, kan bidra till en ökad förståelse för vår egen tid och ge
eleverna viktiga kunskaper för att vidga sin historiska referensram.
Kristendomens roll
I samband med hemortens historia anger kursplanen kristendomensrolliskolan
ochpå hemorten förri tiden som ett innehåll. Det motiveras av det faktum att
religionen och kyrkan har haft stor betydelse för den historiska utvecklingen i
Sverige under tusen år. Under långa tider dominerade olika former av kristendom
i Sverige, och kyrkans roll i samhället var mer central än i dag. Den kristna
identiteten ärvdes och togs för given; den växte oftast inte fram som resultatet av
individuella val. ”Kyrkan mitt i byn” var den naturliga samlingspunkten, nyheter
spreds från predikstolen och genom informationsutbyte på kyrkbacken.
Kristendomen spelade också en central roll i skolan. Först 1919 avskaffades
katekesundervisningen. Det öppnade för en mer allmän kristendomsundervisning
inriktad på bibliska berättelser och kristen etik, och med tiden även för studier av
andra religioner. Genom att studera kristendomens roll i skolan utifrån ett
historiskt perspektiv får eleverna övning i att göra jämförelser mellan då och nu
och kan reflektera över likheter och skillnader. I förlängningen kan detta också
leda till diskussioner om orsaker till förändringarna.
Eleverna får genom detta innehåll möjlighet att utveckla en översiktlig förståelse
för den betydelse som kristendomen har och har haft i skolan och i det svenska
samhällslivet. Med det som grund kan de anlägga historiska perspektiv på
innehållet i senare årskurser som berör sekularisering och mångfald i dagens
samhälle.
Centrala samhällsfunktioner
Olika samhällen har i olika tider haft skilda uppfattningar om vad som är eller bör
vara gemensamt. Dessa uppfattningar har legat till grund för vad som har
definierats som samhällets ansvar och lett till att den offentliga sektorn har
varierat och varierar kraftigt i omfattning.
Som en introduktion till en bredare samhällsförståelse lyfter kursplanen fram
centrala samhällsfunktioner, till exempel sjukvård, räddningstjänst och skola som
ett centralt innehåll i SO 1–3. Detta följs upp i årskurserna 4–6 isamhällskunskap
med ett innehåll om offentlig ekonomi och vad skatter användstill. Därligger
betoningen på det vi betalar gemensamt genom skatter. Iårskurserna7–9lyfter
16 KOMMENTARMATERIAL TILL KURSPLANEN I SAMHÄLLSKUNSKAP
sammaämne framsvenskavälfärdsstrukturerochhurdefungerar som ett centralt
innehåll.
Yrken och verksamheter
Innehållet yrken och verksamheter i närområdet erbjuder kontaktytor mellan
skolan och arbetslivet och anknyter till den samlade läroplanens andra del. Där
står det att skolans mål är att varje elev ska få inblick i närsamhället och dess
arbets-, förenings- och kulturliv. I senare årskurser följer undervisningen i
samhällskunskap upp olika frågor kring arbetsliv och arbetsmarknad.
Genom att studera yrken och verksamheter i närområdet kan eleverna förstå hur
arbete skapar mervärden för den enskilde och samhället. Här finns en tydlig
koppling till innehållspunkten pengars användning och värde i kunskapsområdet
”Att leva i världen”. Dessutom kan kännedom om yrken och verksamheter i
närområdet bidra till elevernas förståelse för arbetets och företagsamhetens
betydelse för både privatekonomin och samhällets ekonomi, innehåll som
återkommer i samhällskunskap under senare årskurser.
Att leva i världen
Även yngre elever har uppfattningar om världen och behöver internationella
utblickar för att se hur deras egen plats på jorden passar in i ett större
sammanhang. Ibland blir det nära mer begripligt när man har fått syn på de stora
mönstren.
Miljö och hållbar utveckling
Hållbar utveckling ingår som ett centralt innehåll i flera ämnen. I de tidiga
skolåren tar hållbarhetsfrågorna sin utgångspunkt i elevnära och vardagliga
sammanhang. I kursplanen för SO 1–3 uttrycks det sommiljöfrågor utifrån elevens
vardag.Det handlar om hur eleverna själva kan bidra till hållbar utveckling och
minska påfrestningen på miljön, till exempel genom återvinning eller att hushålla
med el och vatten. Genom att fokusera på miljöfrågor lägger undervisningen i
årskurs 1–3 en grund för studierna av hållbar utveckling i högre stadier, som då
omfattar inte bara den ekologiska dimensionen av begreppet, utan även sociala
och ekonomiska aspekter.
Förutsättningar i natur och miljö
Naturens förutsättningar påverkar var människor väljer att bosätta sig. Sådana
typer av samband mellan naturen, människan och samhället belyses i kursplanen
genom innehålletrumsliga förutsättningari natur och miljö för befolkning och
bebyggelse, till exempel mark, vatten och klimat. Var bor det många människor och
varför? Varför är andra platser mer glesbefolkade?
Olika livsmiljöer erbjuder olika goda försörjningsmöjligheter. Centrala faktorer
som avgör om människor kan leva på en plats är till exempel hur mycket och hur
17 KOMMENTARMATERIAL TILL KURSPLANEN I SAMHÄLLSKUNSKAP
bra odlingsmark det finns, om det finns tillgång till vatten och andra naturresurser
och vilket klimat området har. Miljön sätter på så sätt gränser för vilka
verksamheter människor kan bedriva på en viss plats och hur stor befolkning ett
område kan försörja. Men i den moderna ekonomin och genom vårt urbaniserade
bosättningsmönster kan det vara svårt att se direkta kopplingar mellan miljön och
människans försörjning, eftersom de flesta arbetstillfällen i dag inte är lika
beroende av naturförhållanden. Här kan det därför vara fruktbart att anlägga ett
historiskt perspektiv – bosättning i dag sker delvis på andra villkor än förr i tiden.
Även i närområdet går det att se och studera naturgivna faktorer som påverkat
placeringen av byggnader och verksamheter. Fast mark är enklare och billigare att
bygga på än sankmark, den gamla stadskärnan ligger ofta nära en naturlig
omlastningsplats för att underlätta handel och så vidare.
Världsdelar, världshav, länder och platser
I Sverige i dag möter eleverna människor, varor och kulturella uttryck från hela
världen. De känner redan till djur och naturtyper som inte finns naturligt i
Sverige. Genom att studera namn och läge på världsdelarna och världshaven får
de möjlighet att utveckla en övergripande geografisk referensram som hjälper
dem att sätta in olika händelser och företeelser som de har hört talas om i ett
rumsligt sammanhang. Med utgångspunkt i elevernas egna frågeställningar om
länder och platser kan undervisningen bidra till att eleverna får ännu fler
geografiska referenspunkter för att utveckla sin bild av världen.
Kursplanen anger inte vilka namn på länder och platser som ska behandlas i
undervisningen. Det urvalet sker bäst i samspelet mellan elever och lärare i varje
klassrum och med hänsyn till elevernas förkunskaper och intressen.
Namnkunskaper är nödvändiga delar av en referensram över världen. Det är dock
viktigt att betona att geografiska namn får en tydligare funktion och blir lättare att
minnas om de studeras i ett sammanhang. Sådana sammanhang kan till exempel
vara hållbarhetsfrågor och livsmiljöer.
Människans uppkomst, vandringar och övergången till
jordbruk
Människans tidiga utveckling ska belysas översiktligt i årskurserna 1–3 genom
innehållet människans uppkomst, vandringar,samlande och jaktsamt förändrade
levnadsvillkor i samband med övergången till jordbruk. Människans vandringar
handlar dels om hur människan spreds över jorden, dels om jägares och samlares
nomadiska livsstil. Att människan blev bofast och började odla upp mark och
hålla husdjur är en av de största förändringarna i människans historia.
Nordisk forntid
I nära anslutning till innehållet om människans vandringar, samlande och jakt
samt övergången till jordbruk betonar kursplanen särskilt ett nordiskt perspektiv
på den tidiga historien. Innehållet Norden befolkas handlar om hur människor i
18 KOMMENTARMATERIAL TILL KURSPLANEN I SAMHÄLLSKUNSKAP
slutet av den senaste istiden följde efter renhjordar och andra bytesdjur och slog
sig ner i Norden. Detta innehåll illustrerar hur kursplanen i historia lyfter fram
migration som en lång historisk linje. En annan lång historisk linje synliggörs
genom innehållet människors levnadsvillkor under nordisk stenålder, bronsålder
och järnålder.
Det kan vara spännande att undersöka spår av forntiden i närområdet. I många
delar av Sverige finns förhistoriska lämningar kvar i landskapet. Kult- och
offerplatser, hällristningar, runstenar, rösen och gravfält påminner om vårt
förflutna och markerar platser av betydelse för forntidens människor. Genom att
se sådana spår i det nutida landskapet kan den äldre historien bli levande och
konkret för eleverna.
Berättelser i antik och nordisk mytologi samt i samisk
religion
En annan brygga mellan det förflutna och nuet är berättelseri antikochnordisk
mytologi samt i samisk religion.Sådana berättelser utgör kulturella
referenspunkter som många människor känner till. Den nordiska mytologin har
många gemensamma drag med antik mytologi, och även med samisk religion.
Gudarna har ibland liknande särdrag och berättelserna försöker ofta ge
förklaringar till samma grundläggande livsfrågor om skapelsen, kärleken och
döden, eller till fenomen i naturen som åskan och årstidernas växlingar. När
eleverna får ta del av sådana berättelser kan nya dörrar öppnas till konst, film och
litteratur.
Den samiska religionen förbjöds i Sverige under 1600-talet, samtidigt som
samerna kristnades under tvång. Trots det levde religionen kvar parallellt och
integrerat med kristendomen under lång tid. På liknande sätt levde den nordiska
mytologin och den fornskandinaviska religionen länge kvar parallellt med
kristendomen. Det bör betonas att i fallen med antik och nordisk mytologi samt
samisk religion är det berättelsersom utgör det centrala innehållet, inte de
religiösa traditionerna som helhet.
Högtider, symboler och berättelser
Innehållet några högtider,symboler och berättelserinom kristendom, islam och
judendom innebär att undervisningen ska behandla konkreta religiösa uttryck.
Detta kan fungera som en ingång till senare årskursers fördjupade innehåll om
världsreligioner. Det kan även bidra till elevernas förståelse av religiösa uttryck
som de möter i olika sammanhang.
Det finns ofta direkta kopplingar mellan berättelser, symboler och högtider. Ett
exempel är det judiska påskfirandet som högtidlighåller Gamla testamentets
berättelse om uttåget ur Egypten. Ett annat är kopplingen mellan det kristna korset
och berättelser om Jesus död och uppståndelse. Dessa konkreta religiösa uttryck
utgör startpunkten för en progression i det centrala innehållet där eleverna gradvis
under skoltiden kommer i kontakt med allt mer abstrakta delar av religionerna.
19 KOMMENTARMATERIAL TILL KURSPLANEN I SAMHÄLLSKUNSKAP
Ett skäl till att namnge tre religioner är att eleverna tidigt ska få kunskaper om att
vårt samhälle är mångreligiöst och pluralistiskt. Utan den kunskapen kan
studierna av kristendomens historiska roll i Sverige bli perspektivlösa. Eleverna
kan också ha behov av djupare kunskaper om religioner utanför den egna
erfarenheten. Genom att belysa en mångfald av religiösa uttryck kan skolan bidra
till mellanmänsklig och interkulturell förståelse och motverka stereotypa bilder av
andra religioner och deras utövare.
Att just kristendom, islam och judendomen lyfts fram motiveras främst av deras
relevans i det samtida mångkulturella samhället, antalet utövare i Sverige och
deras historiska betydelse. Dessa tre religioner delar också många berättelser och
föreställningar, vilket gör det möjligt att se likheterna mellan dem. Eftersom
kristendomen är mer utbredd och har större historisk betydelse i det svenska
samhället än andra religioner preciserar kursplanen dessutom att några berättelser
ur Bibeln och deras innebörder ska ingå i undervisningen.
Mänskliga rättigheter
Enligt läroplanen har skolan en viktig uppgift när det gäller att förankra de
grundläggande värden som vårt samhällsliv vilar på hos eleverna. Människolivets
okränkbarhet, individens frihet och integritet, alla människors lika värde,
jämställdhet mellan kvinnor och män och solidaritet med svaga och utsatta är de
värden som skolan ska gestalta och förmedla. Därför är mänskliga rättigheter
inklusive alla människorslikavärdeoch barnets rättigheter i enlighet med FN:s
konvention om barnetsrättigheter (barnkonventionen) ett centralt innehåll i SO
för årskurserna 1–3.
Konventionen om barnets rättigheter är en specifik del av folkrätten som slår fast
universella rättigheter för alla barn. Barnkonventionen är också svensk lag sedan
år 2020. Kunskapen om att världens nationer har enats om ett antal rättigheter
som gäller speciellt för barn, ger eleverna signaler om hur viktiga dessa rättigheter
är. Barnetsrättigheter och allamänniskorslika värde är grundprincipersom det
svenska samhället vilar på och kan vara en början till att demokratibegreppet längre
fram blir begripligt. Barnets rättigheter är dessutom nödvändig kunskap för den
enskilda eleven som genom dem kan förstå om de egna rättigheterna kränks. De
mänskliga rättigheterna och barnetsrättigheter är innehållsom återkommer med
vissa tillägg och fördjupningar isamhällskunskap i högre stadier.
Demokratiska principer
Nära förbundet med mänskliga rättigheter och barnets rättigheter är kursplanens
innehåll om demokrati. Som en introduktion till senare årskursers återkommande
demokratistudier i samhällskunskap och historia, anger kursplanen för SO 1–3 att
undervisningen ska behandla grundläggande demokratiska principer och vad
åsikts- och yttrandefrihet samt majoritetsprincipen kan innebära i skolan och i
samhället. Kunskaper om demokratins principer är grundläggande för att förstå
demokratibegreppet. Demokratiska principer kan konkretiseras genom
demokratiska arbetsformer i klassrummet, där alla får komma till tals och alla har
20 KOMMENTARMATERIAL TILL KURSPLANEN I SAMHÄLLSKUNSKAP
rätt att inneha och yttra sina åsikter. I exempelvis klassråd kan eleverna få
erfarenheter av att fritt utbyta idéer och fatta gemensamma beslut utifrån
majoritetsprincipen. Därigenom ges eleverna förutsättningar att utveckla
erfarenhet av och kunskap om demokrati här och nu, snarare än som något som är
viktigt enbart för ett framtida vuxenliv.
Pengars användning och värde
Ekonomi är en grundläggande del av samhällets uppbyggnad och det är därför
motiverat att introducera även ekonomi tidigt i undervisningen. I årskurserna 1–3
lyfter kursplanenframpengars användningochvärde och olika exempel på
betalningsformer och vad några vanliga varor och tjänster kan kosta somett
centraltinnehåll.Detta följssedanuppikursplanenisamhällskunskapdär
”Samhällsresurserochfördelning” är ett kunskapsområde som tar upp frågor om
privatekonomi och samhällsekonomi.
Med pengars användning avses vad pengar kan användastill och hur de kan
hanteras. Det går att överräcka kontanter, betala med kort eller överföra pengar
direkt mellan konton genom banktjänster på internet. Det är inte självklart att
eleverna förstår kopplingen mellan mynt,sedlar, kreditkort och andra digitala
betalningsmetoder.
Med pengars värde avses bland annat bytesvärdet, det villsäga vad som kan köpas
för pengar och ungefär vad det kostar. Pengars värde kan också ges en fördjupad
innebörd genom att undervisningen belyser det faktum att de flesta människor får
pengar i utbytemot arbete. Pengars värde kan slutligen problematiseras ur ett etiskt
perspektiv: Är det viktigt att vara rik? Finns det saker man inte skulle göra för
pengar?
Aktuella samhällsfrågor
Även eleverna i de tidigaste skolåren snappar upp händelser och aktuella
samhällsfrågor i olika medier och därför är detta ett centralt innehåll i SO 1–3.
Samhällsfrågor är alla frågor som handlar om hur samhället ska utvecklas
framöver. Dessa frågor engagerar många och kräver ofta någon form av kollektivt
beslut. De är ofta föremål för diskussion och debatt, eftersom olika aktörer drivs
av olika åsikter, värderingar och intressen.
Genom att ta upp aktuella samhällsfrågor i undervisningen får eleverna möjlighet
att samtala om och reflektera kring förhållanden och händelser som väcker deras
tankar och känslor. Att undervisningen behandlar aktuella samhällsfrågor ökar
elevernas möjligheter att förstå och agera i sin samtid. Det ger dem också övning i
att uttrycka och värdera olika ståndpunkter och formulera argument grundade på
fakta och värderingar.
Vilken typ av samhällsfrågor som undervisningen ska ta upp går inte att definiera
i en kursplan. Det urvalet måste ta sin utgångspunkt i lärarens didaktiska
överväganden utifrån elevernas ålder, intressen och förförståelse samt utifrån
aktualitetsaspekter och kopplingar till annat undervisningsinnehåll. Inte heller kan
21 KOMMENTARMATERIAL TILL KURSPLANEN I SAMHÄLLSKUNSKAP
kursplanen beskriva vilka medier som arbetet med samhällsfrågor ska utgå från.
Oavsett vilka medier som används kan undervisningen om aktuella
samhällsfrågor bidra till att utveckla ett källkritiskt förhållningssätt hos eleverna. I
samhällskunskap i årskurserna 4–9 finns ett breddat och fördjupat innehåll om
samhällsfrågor och källkritik i kunskapsområdet ”Granskning av samhällsfrågor”.
Källkritik i årskurs 1–3 kommenteras mer utförligt i nästa avsnitt.
Att undersöka verkligheten
Detta kunskapsområde rymmer inte något fristående innehåll, utan består av
metoder och begrepp som kan användas vid studier av innehållet i de andra
kunskapsområdena. Genom att eleverna tidigt får komma i kontakt med de
samhällsorienterande ämnenas arbetssätt och begrepp får de träning i att ordna
kunskap och verktyg för att samtala om samhället ur olika perspektiv.
Metoder för att söka information
Vi lever i ett informationssamhälle som ställer stora krav på vår förmåga att ta till
oss information och att sovra bland alla budskap som dagligen översköljer oss.
Information produceras och distribueras i olika syften och de beslut vi fattar
påverkas av vad vi har hört eller läst och hur vi värderar det.
Genom att lyfta fram metoder för att söka och värdera information i alla årskurser
och i alla samhällsorienterande ämnen, syftar kursplanerna till att utveckla
elevernas förmåga att ta till sig information från olika typer av källor och värdera
hur trovärdiga och relevanta de är. I det centrala innehållet för SO i årskurserna 1–
3 är detta innehåll formuleratsommetoderför attsöka information, till exempel
textläsning, intervjueroch observationer. Samtal om olika källors användbarhet och
tillförlitlighet.
Textläsning, intervjuer och observationer är exempel på olika metoder för att
inhämta information. Genom att läsa om, lyssna till och observera sin omgivning
och på olika sätt dokumentera och sammanställa resultatet av undersökningar, får
eleverna tidigt träna på ett vetenskapligt arbetssätt. De källor som kan utgöra
underlag för samtal om användbarhet och tillförlitlighet är främst sådana som är
anpassade för yngre barn. Det inkluderar källor som eleverna möter i faktaböcker,
tidningar och på olika webbplatser.
Den långsiktiga ambitionen med undervisningen i källhantering är att eleverna
ska utveckla ett kritiskt tänkande, men i tidigare årskurser måste källkritiken med
nödvändighet utgå från enkla frågor: Varifrån kommer informationen? Vem har
sagt eller skrivit det? Vilket syfte kan en person ha med sin framställning?
Jordgloben samt analoga och digitala kartor
Kursplanen lyfter fram jordgloben som ett centralt innehåll i SO för årskurserna 1–
3. En tanke bakom detta är att ge de yngre eleverna chansen att utveckla förståelse
för att de lever på en stor planetsom de delar med andra varelser. Jordgloben ger en
22 KOMMENTARMATERIAL TILL KURSPLANEN I SAMHÄLLSKUNSKAP
på många sätt rättvisande bild av vår planet och är en utgångspunkt för vidare
studier av analoga och digitala kartor. Fysiska kartor med sina symboler, färger
och skalor kan berätta hur landskapet är utformat i elevernas närhet och på olika
platser på jorden och utvecklar därmed elevernas rumsuppfattning.
Isamband med kartanvändning och studier av jordgloben blir det också naturligt
att beröra storleksrelationer och väderstreck. Storleksrelationer handlar om att
börja förstå begreppet skala, liksom om att kunna jämföra mindre och större
platser, länder och världsdelar och förstå hur dessa olika storheter förhåller sig till
varandra. Väderstrecken är nödvändiga verktyg för att kunna tala om riktning och
läge. Norr, söder, öster och väster på en kartbild ska behandlas i undervisningen,
men eleverna ska också få kunskaper om hur man kan orientera sig i närmiljön
med hjälp av väderstrecken. Här finns kontaktytor mellan SO och det centrala
innehåll i idrott och hälsa som handlar om att orientera sig i närmiljön.
Mentala kartor
Ett annat innehåll som syftar till att utveckla elevernas rumsuppfattning är mentala
kartor, till exempel över närområdet, skolvägar eller andra platser som är
betydelsefulla för eleven. En mental karta är ett fysiskt uttryck för den inre bild som
vi har av vår omgivning, det vill säga vår rumsuppfattning. En elev kan till
exempel rita en bild av ett rum och placera ut möblerna i rummet med en tanke
om hur stora de är i relation till varandra. På så sätt tänker eleven redan i olika
skalor och kan börja förstå en viktig princip bakom kartans förhållande till
verkligheten. Det går också att göra mentala kartor över skolgården, hemorten,
Sverige, Europa och världen. En mental karta kan aldrig ritas fel, den
representerar ju bara individens uppfattning om lägen, avstånd och
storleksrelationer inom det rum som kartan föreställer.
Tidslinjer och tidsbegreppen dåtid, nutid och framtid
Tidslinjer är användbaraverktygför att åskådliggöra tidens förlopp och för att länka
händelser och skeenden till varandra. Med hjälp av tidslinjer kan man jämföra
långa tidsrymder med korta, förstå vad som hände först och vad som hände sedan
och få en bild av avståndet i tid mellan nuet och det förflutna. Genom att eleverna
får lära sig att läsa olika varianter av tidslinjer kan de få en kronologisk överblick
över historien och utveckla sin historiska referensram.
Forskning visar att yngre elever har svårt med årtal och lättare för att ta till sig
relativa tidsbegrepp.Därföringårtidsbegreppendåtid,nutidochframtididet centrala
innehållet i SO 1–3 och kan med fördel användas som tidsangivelser i stället för
årtal. I arbetet med kronologi med yngre elever kan även vardagsspråkets nyanser,
som till exempel ”gammalt” och ”väldigt gammalt”, utnyttjas för att öka
förståelsen för det som var ”förr i tiden”.
23 KOMMENTARMATERIAL TILL KURSPLANEN I SAMHÄLLSKUNSKAP
Innehållet i ämnet samhällskunskap
årskurserna 4–9
Det centrala innehållet i samhällskunskap har i årskurserna 4–6 och 7–9 ordnats i
sex kunskapsområden. Dessa grundar sig på de fem centrala aspekter som lyfts
fram i kursplanens syftestext och ett kunskapsområde som handlar om granskning
av samhällsfrågor. I kunskapsområdet ”Individer och gemenskaper” är de sociala
aspekterna centrala, medan de ekonomiska aspekterna betonas i kunskapsområdet
”Samhällsresurser och fördelning”, och de politiska aspekterna i kunskapsområdet
”Beslutsfattande och politiska idéer”. I kunskapsområdet ”Rättigheter och
rättsskipning” är de rättsliga aspekterna i fokus, medan ”Information och
kommunikation” betonar de mediala aspekterna. Avslutningsvis lyfter
kunskapsområdet ”Granskning av samhällsfrågor” fram aktuella samhällsfrågor
och källkritik. Eftersom kursplanen uppmuntrar helhetssyn och perspektivbyten,
kan och bör innehållet i de olika kunskapsområdena flätas samman.
Materialet kommenterar det centrala innehållet för årskurserna 4–6 och 7–9
parallellt. Därigenom blir både progression och den röda tråden mellan stadierna
tydliga. En grundprincip för progressionen i innehållet från årskurs 1 till årskurs 9
är att den går från det elevnära och konkreta i lägre åldrar, till vidare utblickar och
mer abstrakta studieobjekt i de högre åldrarna. Det finns också en tydlig tanke
genom kursplanen att vissa liknande studieobjekt ska återkomma i olika stadier,
med olika omfattning och abstraktionsgrad. Till exempel behandlas mänskliga
rättigheter och demokrati genom alla skolåren med tilltagande fördjupning.
Nedan kommenteras det centrala innehållet med utgångspunkt i de sex
kunskapsområdena.
Individer och gemenskaper
I kunskapsområdet ”Individer och gemenskaper” finns innehåll som belyser
sociala förhållanden och strukturer i samhället. Det handlar om relationerna
mellan människor som individer, och om individernas förhållande till det
samhälle de tillsammans formar och formas av.
Socialisation och identitet
Socialisationsprocesser, det vill säga hur människor formas av sin omgivning, är
intressanta studieobjekt som med fördel kan ta sin utgångspunkt i elevernas egna
erfarenheter. Därför har kursplanen ett innehåll som är konkret och anpassat till
elevernas ålder. I årskurserna 1–3 behandlas livsfrågor och normer och regler. I
årskurserna 4–6 är sociala roller och normer i olika sammanhang ett centralt
innehåll. Det ger eleverna möjlighet att få syn på hur individer socialiseras i
samspel med sin omgivning och att vi alla tar på oss eller tilldelas olika roller i
olika grupper. Socialisering innebär ofta en spänning mellan självständighet och
24 KOMMENTARMATERIAL TILL KURSPLANEN I SAMHÄLLSKUNSKAP
anpassning som kan vara intressant att behandla i detta sammanhang. Kursplanen
lyfter också fram könsroller, jämställdhet och sexualitet som ett centralt innehåll i
sammanhanget. Därigenom kan uppmärksamheten riktas mot genusmönster,
arbetsfördelning och inflytande över beslutsfattandet i olika sociala sammanhang.
I årskurserna 7–9 finns ett innehåll som fokuserar på människors identiteter,
ekonomiska resurser och möjligheter i samhället och hur dessa kan påverkas av
bland annat socioekonomisk bakgrund, kön, ålder och etnicitet. Det belyser olika
faktorer som påverkar våra liv och hur vi betraktar oss själva och andra. Det
handlar också om makt och om hur olika identiteter kan öppna eller begränsa
människors möjligheter. Identiteter skrivs i plural för att rikta uppmärksamheten
mot att människor har flera identiteter på en och samma gång. Kursplanen lyfter
också fram de i sammanhanget centrala begreppen makt, rättvisa, jämlikhet och
jämställdhet.
Samhällsfunktioner och välfärdssystem
I kunskapsområdet ”Individer och gemenskaper” ingår också frågor kring olika
samhällsfunktioner och välfärdssystem. I årskurserna 1–3 ska undervisningen
behandla centrala samhällsfunktioner i närområdet. Det ger en elevnära och
konkret ingång till senare årskursers innehåll om sociala skyddsnät, offentlig
ekonomi och svenska välfärdsstrukturer.
I årskurserna 4–6 handlar det om sociala skyddsnät för barn i olika
livssituationer, i skolan och i samhället. Barn kan ställas inför olika livssituationer
där de behöver stöd av samhället, till exempel av skolsköterskan, barn- och
ungdomspsykiatrin eller socialtjänsten. Kunskaper om sådana välfärdsstrukturer
ger eleverna insikt i samhällets uppbyggnad och prioriteringar. Eleverna kan
också ha en direkt praktisk nytta av dessa kunskaper i situationer där de själva
behöver stöd.
I årskurserna 7–9 ska eleverna få kunskap om svenska välfärdsstrukturer och hur
de fungerar. I fokus står de svenska välfärdssystemen, till exempel
sjukvårdssystemet eller arbetslöshetsförsäkringen. Genom detta innehåll kan
ämnet samhällskunskap bidra till att eleverna får bättre kunskaper om sina egna
och andras rättigheter och skyldigheter. Här finns också utrymme för att studera
och problematisera till exempel för- och nackdelar med offentligt och privat
finansierad välfärd.
Migration
I det här kunskapsområdet ryms i årskurserna 7–9 också det centrala innehållet
migration till, samt integration och segregation i Sverige i dag. Sverige är sedan
lång tid tillbaka ett land med invånare från många olika delar av världen, med
olika bakgrunder och erfarenheter. Kunskaper om migrationens orsaker och
konsekvenser är viktiga för att eleverna ska få förståelse för invandringens
betydelse och påverkan. Frågor om integration och segregation i det svenska
samhället behöver belysas utifrån olika perspektiv där såväl politiska
25 KOMMENTARMATERIAL TILL KURSPLANEN I SAMHÄLLSKUNSKAP
ställningstaganden som elevernas egna erfarenheter kan tas tillvara i
undervisningen.
Samhällsresurser och fördelning
För att klara av ett vuxenliv med arbete, skatter och sparande behöver eleverna
kunskaper om ekonomi. Kunskaper om samhällsekonomi är nödvändiga för att
kunna fatta genomtänkta ekonomiska beslut, både på individnivå och på
samhällsnivå, till exempel i frågor som rör hållbar konsumtion och fördelning av
resurser. Därför introducerar kursplanen ekonomi i undervisningen redan i de
lägre åldrarna.
I hela kunskapsområdet ”Samhällsresurser och fördelning” finns många
beröringspunkter till innehållet i de andra kunskapsområdena och även till andra
ämnen. Samhällsekonomi och ekonomisk fördelning kan med fördel knytas ihop
med politiska skiljelinjer, etiska frågor som rättvisa och solidaritet eller
hållbarhetsfrågor i geografi och andra ämnen.
Privatekonomi
Eftersom ekonomi kan upplevas som ett svårt och abstrakt ämne utgår
undervisningen om ekonomi för de yngre eleverna från så bekanta sammanhang
som möjligt. I årskurserna 4–6 ska eleverna få möta ett innehåll om
privatekonomi och relationen mellan arbete, inkomst och konsumtion. Eleverna
ska få insikt i att de flesta människor får pengar som ersättning för arbete och att
ersättningens storlek beror på vilken typ av arbete man utför och hur mycket man
arbetar. De ska också få förståelse för att individer och familjer måste hushålla
med sina resurser. Här finns en rad beröringspunkter med innehåll i ämnet hemoch konsumentkunskap.
Samhällets ekonomi
Innehållet det offentligas ekonomi i årskurserna 4–6 är en fortsättning på centrala
samhällsfunktioner i SO 1–3. I årskurserna 4–6 ska eleverna också få fördjupade
kunskaper om vad skatter är och vad kommuner, regioner och stat använder
skattemedel till. Härigenom får de kunskaper om vad som finansieras gemensamt
genom skatter och vilka idéerna bakom detta är. Eleverna får också kunskaper om
skillnaderna mellan kommuner, regioner och stat och deras respektive
ansvarsområden.
I årskurserna 7–9 blir studierna av samhällsekonomin mer komplexa genom
innehållet hur hushållens, företagens, bankernas och det offentligas ekonomi
hänger samman. Här ingår även orsaker till förändringar i samhällsekonomin och
vilka effekter de kan få. Det ekonomiska kretsloppets modell kan exempelvis
användas för att studera hur effekterna av en förändring i en del av ekonomin kan
spridas till och påverka andra delar av ekonomin. På så sätt blir sambanden
mellan människors privatekonomi och olika delar av samhällsekonomin mer
begripliga.
26 KOMMENTARMATERIAL TILL KURSPLANEN I SAMHÄLLSKUNSKAP
Global ekonomi
Under de senaste decennierna har arbetsdelningen och penningekonomin blivit
globala. Människor och ekonomier i olika delar av världen har knutits allt
närmare varandra på ett sätt som gör att alla är beroende av varandra. I
årskurserna 7–9 lyfter kursplanen därför fram globaliseringen genom innehållet
länders och regioners beroende av varandra i en globaliserad ekonomi.
Globaliseringen får konsekvenser för länders möjligheter att konkurrera på en
internationell marknad och har medfört stora förändringar på den svenska
arbetsmarknaden, vilket påverkar människor som individer. Arbetstillfällena inom
tillverkningsindustrin blir allt färre, samtidigt som tjänstesektorn växer och det
ställs allt högre krav på utbildning inom många branscher.
När en ökad globalisering diskuteras är det viktigt att även behandla
digitaliseringens betydelse för samhällsekonomin. Exempelvis har digitalisering
och annan modern teknik förenklat handeln mellan länder och bidragit till att
skapa en global arbetsmarknad. Det är en utveckling som på vissa platser bidrar
till ekonomisk tillväxt och sociala framsteg, men den kan också bidra till att
förstärka ojämlika villkor inom handeln och på arbetsmarknaden. Kunskaper om
det här innehållet ger eleverna förutsättningar att förstå och förhålla sig till de
förändringar som globaliseringen orsakar, både på samhälls- och individnivå.
Skilda villkor i Sverige och i världen
I samband med innehållet exempel på skilda ekonomiska och sociala villkor för
barn, i Sverige och i olika delar av världen i årskurserna 4–6, kan ekonomiska
och sociala dimensioner av hållbar utveckling lyftas fram och problematiseras.
Här får eleverna möjligheter att utveckla förståelse för egna och andras
levnadsvillkor.
I årskurserna 7–9 fördjupas studierna om skilda villkor genom innehållet orsaker
till och konsekvenser av en ojämlik fördelning av inkomster och förmögenheter
mellan människor i Sverige och i olika delar av världen. Det är ett innehåll som
hänger ihop med annat innehåll både i kunskapsområdet ”Samhällsresurser och
fördelning” och i kunskapsområdena ”Individer och gemenskaper” och
”Beslutsfattande och politiska idéer”. Det har också starka kopplingar till
kursplanen i geografi. Genom kunskaper om dessa komplexa samband kan
eleverna förstå olika människors levnadsvillkor och vilka intressen som kan ligga
bakom olika ställningstaganden i samhällsfrågor.
Arbetsmarknaden och arbetslivet
I årskurserna 7–9 finns innehållet arbetsmarknadens och arbetslivets
förändringar och villkor, till exempel med avseende på lönebildning, arbetsmiljö
och arbetsrätt. Det är ett innehåll som är tänkt att fokusera på svenska
förhållanden men som också har beröringspunkter med innehållet om såväl
globalisering som skilda villkor. Konkreta kunskaper om arbetslivet är viktiga för
förståelsen av det svenska samhället. De är också ett komplement till studie- och
yrkesvägledningen för elever på högstadiet som funderar över studievägar och
27 KOMMENTARMATERIAL TILL KURSPLANEN I SAMHÄLLSKUNSKAP
yrkesval inför framtiden. På så sätt bidrar ämnet samhällskunskap till att eleverna,
i enlighet med skolans mål i läroplanen, kan göra väl underbyggda val av framtida
utbildning och yrkesinriktning.
Beslutsfattande och politiska idéer
I det här kunskapsområdet belyser kursplanen politik på olika nivåer och ur olika
perspektiv. Progressionen ligger dels i att eleverna med stigande ålder ska studera
beslutsprocesserna på allt fler nivåer, både nationellt och internationellt, dels i att
problematiseringen av människors möjligheter att påverka beslut ökar efterhand
som eleverna blir äldre.
Demokrati, styrelseskick, politiska partier och ideologier
I årskurserna 4–6 anger kursplanen att eleverna ska studera vad demokrati är och
hur demokratiska beslut fattas. Här ska eleverna bli bekanta med demokratiska
värden och beslutsprocesser. De ska också bli medvetna om hur individer och
grupper kan påverka beslut, genom att rösta i allmänna val och till exempel
genom elevråd i skolan eller genom att skapa opinion i sociala medier. Här finns
det goda möjligheter att ta tillvara elevernas eget engagemang i olika
samhällsfrågor och att lägga en grund för elevernas vilja att delta aktivt i
samhällets beslutsprocesser.
Det centrala innehållet i årskurserna 4–6 omfattar även riksdagen och regeringen
och deras olika uppdrag vilket ger eleverna en inblick i den representativa
demokratins och parlamentarismens sätt att fungera. Eleverna ska också få möta
politiska val och partier i Sverige samt skiljelinjer i några aktuella politiska
frågor. Därigenom läggs en grund för eleverna att själva intressera sig för politik.
Politik och demokrati sätts i årskurserna 7–9 in i ett internationellt jämförande
perspektiv med ett innehåll om begreppen demokrati och diktatur, monarki och
republik samt parlamentarism och presidentstyre samt exempel på hur dessa
olika stats- och styrelseskick kan fungera. Genom att sätta demokrati i kontrast till
olika former av diktatur kan elevernas förståelse för demokratiska principer och
arbetssätt fördjupas och befästas. I årskurserna 7–9 vidgas också elevernas
perspektiv på svensk politik genom innehållet politiska ideologier och skiljelinjer
mellan politiska partier i Sverige. Studiet av ideologier kan ge eleverna kunskaper
om grunderna för olika partiers politik. På så sätt kan eleverna få ett större djup i
den politiska förståelsen än de kan få genom att enbart studera partiernas skilda
uppfattningar i sakfrågor.
En förutsättning för att man ska kunna påverka beslutsprocesser på ett aktivt och
framgångsrikt sätt är att man vet vem som har makten att fatta ett visst beslut.
Kursplanen lägger därför stor vikt vid vilken typ av beslut som fattas på olika
nivåer och varför. Detta synliggörs genom innehållet Sveriges politiska system
med Europeiska unionen, riksdag, regering, Sametinget, regioner och kommuner.
28 KOMMENTARMATERIAL TILL KURSPLANEN I SAMHÄLLSKUNSKAP
På så sätt breddas och fördjupas i årskurserna 7–9 elevernas förståelse för
politiska system, på lokal, regional, nationell och europeisk nivå.
En intention med kursplanen är också att politik inte ska framställas som något
avlägset och abstrakt, utan som något eleverna är delaktiga i och som en
betydelsefull kraft i deras tillvaro. Därför ska undervisningen behandla var olika
beslut fattas och ta upp exempel på hur besluten påverkar individer, grupper och
samhället i stort. På så sätt kan eleverna få förståelse för vilka konkreta
konsekvenser olika politiska beslut kan få för dem själva och för de grupper som
de ingår i. Aktörsperspektivet lyfts även fram genom formuleringen individers
och gruppers möjligheter att påverka den demokratiska processen. Det innehållet
kan kopplas direkt till de olika nivåerna för beslutsfattande i Sverige. Det kan
också problematiseras i samband med människors identiteter, ekonomiska
resurser och möjligheter i samhället i kunskapsområdet ”Individer och
gemenskaper”. I sammanhanget kan det också vara värdefullt att behandla och
diskutera olika sätt att påverka samhället och engagera sig politiskt utanför
traditionella partier och institutioner.
Internationellt samarbete
Genom skrivningen FN:s syfte, huvuduppgifter och verksamhet strävar kursplanen
efter att lyfta fram globalt samarbete kring bland annat mänskliga rättigheter,
hållbar utveckling och fredlig konfliktlösning i årskurserna 7–9. Det nordiska
samarbetets bakgrund och innehåll lyfter fram det regionala samarbetet i Norden.
Det ger utrymme för att behandla de formella samarbetsorganen Nordiska rådet
och Nordiska ministerrådet, men också olika resultat av samarbetet som
exempelvis passfrihet och gemensam nordisk arbetsmarknad.
Rättigheter och rättsskipning
Kunskapsområdet ”Rättigheter och rättsskipning” behandlar dels mänskliga och
demokratiska rättigheter, dels rättsskipning som den kan ta sig uttryck i regler,
lagar, påföljder eller rättsliga processer. Detta innehåll finns i alla årskurser.
Progressionen ligger i att innehållet går från vardagsnära sammanhang i tidigare
årskurser, till en samhällsnivå med globala utblickar i de senare årskurserna.
Mänskliga rättigheter
De mänskliga rättigheterna och barnkonventionen är ett återkommande innehåll
genom alla skolåren. I årskurserna 4–6 är det formulerat som de mänskliga
rättigheterna och deras betydelse, inklusive barnets rättigheter i enlighet med
barnkonventionen. Genom att särskilt lyfta fram principen om likabehandling,
inklusive skydd mot diskriminering strävar kursplanen efter att alla elever ska få
konkret kunskap om vilka rättigheter och skyldigheter som följer av
likabehandlingsprincipen.
I årskurserna 7–9 anlägger kursplanen ett internationellt perspektiv genom att ta
upp kränkningar av de mänskliga rättigheterna i olika delar av världen och
29 KOMMENTARMATERIAL TILL KURSPLANEN I SAMHÄLLSKUNSKAP
internationellt arbete för att främja mänskliga rättigheter. Tanken bakom det här
innehållet är att eleverna ska få kunskaper om hur förtryck och övergrepp tar sig
uttryck på olika platser i världen och hur man kan agera för att värna om och
främja de mänskliga rättigheterna. På så sätt kan undervisningen visa hur
människor på ett konstruktivt sätt kan bidra till en hållbar utveckling och inte
begränsas till att bara bestå av eländesskildringar. Innehållet kan med fördel
kopplas till undervisningen om FN.
De nationella minoriteterna
I både mellanstadiet och högstadiet finns det innehåll om de nationella
minoriteterna i Sverige, ett innehåll med stark koppling till mänskliga rättigheter.
I årskurserna 4–6 ingår de nationella minoriteterna judar, romer, urfolket
samerna, sverigefinnar och tornedalingar: kultur, historia och rättigheter.
Avsikten här är att eleverna ska få kunskaper om och förståelse för dessa gruppers
ursprung och kultur. De ska också få förståelse för och kännedom om att det finns
särskild lagstiftning för att skydda de nationella minoriteternas möjligheter att
bevara och utveckla sina språk och kulturer.
Även i årskurserna 7–9 lyfts både nutida och historiska perspektiv genom
formuleringen de nationella minoriteternas situation i Sverige samt den svenska
minoritetspolitiken och dess framväxt. Kursplanen betonar också särskilt
samernas ställning som urfolk. Som Sveriges enda urfolk har samerna, utöver sin
ställning som nationell minoritet, en särställning med speciella rättigheter. Många
av dessa rättigheter är knutna till rätten att bruka mark och vatten för renskötsel,
fiske och jakt. Samer har också rösträtt till Sametinget som fungerar som både
statlig expertmyndighet och folkvalt parlament. I kunskapsområdet
”Beslutsfattande och politiska idéer” ingår Sametinget i uppräkningen av instanser
i det centrala innehållet Sveriges politiska system.
Demokratiska friheter, rättigheter och skyldigheter
I nära anslutning till de mänskliga rättigheterna lyfter kursplanen i
årskurserna 7–9 fram friheter, rättigheter och skyldigheter i demokratiska
samhällen som ett centralt innehåll. I en demokrati har individen och staten både
rättigheter och skyldigheter. Staten garanterar individen ett antal fri- och
rättigheter, till exempel yttrandefrihet, mötesfrihet och rösträtt. I gengäld är
individen förpliktigad att följa demokratiskt fattade beslut, betala skatt och
respektera andra individers fri- och rättigheter. Att känna till detta är en
förutsättning för att vara en aktiv medborgare.
Ibland krockar olika demokratiska värderingar med varandra och det uppstår
dilemman som hänger samman med demokratiska rättigheter och skyldigheter,
till exempel gränsen mellan yttrandefrihet och kränkningar i sociala medier. Ett
annat exempel kan vara civil olydnad: Finns det situationer där det är etiskt
försvarbart att aktivt motarbeta demokratiskt fattade beslut? Ytterligare exempel
på dilemman kan vara vilka metoder det demokratiska samhället får använda sig
av för att försvara demokratiska värden när dessa ifrågasätts. I vilken mån kan vi
30 KOMMENTARMATERIAL TILL KURSPLANEN I SAMHÄLLSKUNSKAP
till exempel acceptera att vår kommunikation med omvärlden övervakas för att
samhället ska kunna upptäcka och förebygga hot mot demokratin? Genom att
diskutera och problematisera sådana frågeställningar kan eleverna fördjupa sin
förståelse för demokratiska principer.
Regler, lagar och rättsskipning
Studierna kring rättsskipning tar i årskurserna 1–3 sin början i innehållet samtal
om och reflektion över normer och regler i elevens livsmiljöer. Här ges möjlighet
att diskutera varför normer och regler behövs, men också hur regler bestäms och
hur man kan vara med och förändra regler som man tycker är orättvisa.
I årskurserna 4–6 lyfts rättsskipning upp till en samhällsnivå genom innehållet
samhällets behov av lagstiftning samt några olika lagar och påföljder. Konkreta
frågor om brott och straff kan lägga en grund för förståelsen av det svenska
rättssystemets sätt att fungera och de principer det bygger på. Eleverna är ofta väl
medvetna om vad som är rättvist och orättvist, vilket gör det naturligt att knyta
undervisningen till elevnära frågeställningar. Genom att lyfta fram kriminalitet
och möjliga konsekvenser för individ och samhälle, strävar kursplanen efter att
belysa brottslighet även ur ett sociologiskt perspektiv.
I årskurserna 7–9 ska rättsskipning studeras ur flera perspektiv. Innehållet
rättssystemet i Sverige och principer för rättssäkerhet handlar om de rättsliga
strukturer som är till för att skydda medborgarna och samhället i stort. Innehållet
omfattar alla de samhällsinstanser och yrkesgrupper som är inblandade i
rättsprocessen från gripande till verkställande av dom. Innehållet rymmer också
de lagar och principer som reglerar polisens, juristernas och domstolarnas arbete.
Principerna för rättssäkerhet är centrala delar av ett öppet och demokratiskt
samhälle och har tydliga kopplingar till de mänskliga rättigheterna. Genom att
visa på dessa samband kan undervisningen bidra till att eleverna utvecklar den
helhetssyn på samhället som kursplanen betonar.
Även i årskurserna 7–9 lyfts ett sociologiskt perspektiv genom innehållet möjliga
orsaker till och konsekvenser av olika typer av kriminalitet, till exempel
korruption, våldsbrott, sexualbrott och hedersrelaterat våld och förtryck.
Orsakerna till kriminalitet kan ofta förstås och problematiseras utifrån
sociologiska och ekonomiska aspekter. Exemplen här är valda för att visa på olika
typer av brott som har delvis olika orsaker på strukturell nivå. Även när det gäller
konsekvenser av brottsligheten är det väsentligt att belysa att olika typer av brott
drabbar delvis olika grupper av människor och att olika sorters kriminalitet kan få
skilda konsekvenser på samhällsnivå.
I kunskaper om rättssystemet ingår också kriminalvårdens uppgifter. Genom att
allsidigt belysa kriminalvårdens syften, såsom avskräckning, inkapacitering och
rehabilitering, kan undervisningen bidra till att ge eleverna en bredare och djupare
förståelse för kriminalvårdens roll i rättssystemet.
31 KOMMENTARMATERIAL TILL KURSPLANEN I SAMHÄLLSKUNSKAP
Information och kommunikation
I kunskapsområdet ”Information och kommunikation” ska eleverna möta innehåll
som handlar om olika medier och deras roll i samhället. När kursplanens text
använder begreppet medier rymmer det både traditionella massmedier som
tidningar, radio och tv och olika sociala medier.
Mediernas roll i samhället
För årskurserna 4–6 anger kursplanen att undervisningen ska behandla mediernas
roll som informationsspridare, opinionsbildare och granskare av samhällets
makthavare samt som underhållare. Genom detta innehåll kan eleverna förstå
mediernas många olika funktioner och skillnaderna mellan olika sorters
information. Det ger dem också möjlighet att utveckla ett kritiskt och analytiskt
förhållningssätt till budskap i medierna.
Bland annat genom den snabba utvecklingen av digitala medier har
medielandskapet förändrats i grunden. Många barn och ungdomar är i dag inte
bara mediekonsumenter – de deltar också aktivt i att producera och sprida
information, till exempel i sociala medier. Eleverna har vuxit upp i en
digitaliserad värld och är på många sätt hemmastadda där. Samtidigt kan det
finnas en risk att både eleverna själva och vuxna i deras närhet överskattar
elevernas kunskaper och omdöme när det gäller att hantera medier och
information på ett ansvarsfullt sätt. I det centrala innehållet för årskurserna 4–6
ingår därför hur digitala och andra medier kan användas ansvarsfullt utifrån
sociala, etiska och rättsliga aspekter.
I årskurserna 7–9 lyfter kursplanen fram ett mer problematiserande innehåll om
medier. Eleverna ska få möta innehållet hur media produceras, distribueras och
konsumeras samt vilka möjligheter och svårigheter det kan innebära för
mediernas roll i ett demokratiskt samhälle. Nyhetsförmedling, opinionsbildning
och granskning i olika medier bidrar till att forma människors världsbilder och
åsikter, och är därför av central betydelse för demokratin.
Digitaliseringen av media har öppnat nya möjligheter, men den innebär också
svårigheter av olika slag. Media har demokratiserats i den meningen att fler än
tidigare har möjlighet att nå ut med information och argumentera för olika åsikter
till många människor. Samtidigt har den ökande konkurrensen och nya sätt att
konsumera medier inneburit svårigheter för vissa traditionella nyhetsmedier att nå
sin publik, inte minst på den lokala nivån. Minskade intäkter leder till svårigheter
för medierna att producera djupgående och granskande journalistik. Andra
fenomen som rör mediernas roll i demokratin kan vara desinformation och falska
nyheter, konsekvenserna av algoritmstyrda nyhetsflöden, public service,
polarisering och ägarkoncentration.
Av stor betydelse för att eleverna ska kunna utveckla ett kritiskt förhållningssätt
till media är också att undervisningen behandlar nyhetsvärdering och hur den kan
påverka människors bilder av omvärlden. Genom detta innehåll i årskurserna 7–9
32 KOMMENTARMATERIAL TILL KURSPLANEN I SAMHÄLLSKUNSKAP
kan eleverna bli medvetna om de mekanismer som gör att vissa nyheter får stor
spridning medan andra händelser förblir okända för de flesta. Undervisningen kan
också bidra till att synliggöra hur skilda medier ser på nyhetsvärdet i olika
händelser beroende på till exempel mediets format, målgrupp och perspektiv. En
aspekt av detta är också att vem som helst i dag kan producera och sprida nyheter
utan hänsyn till pressetiska principer och mer etablerade principer för
nyhetsvärdering.
En viktig aspekt i det här sammanhanget är att undersöka hur individer och
grupper framställs i media, till exempel utifrån kön och etnicitet, och hur detta
kan påverka normbildning och värderingar. Genom detta innehåll kan
undervisningen belysa frågor om representation i media och hur medierna kan
bidra till att skapa och upprätthålla – men också ifrågasätta och utmana –
stereotypa skildringar av människor beroende på vilka grupper de tillhör. Inom
ramen för innehållet om normbildning finns också möjligheter att kritiskt granska
och analysera de normer som råder i olika sammanhang. Genom ett normkritiskt
perspektiv kan man upptäcka normer som verkar förtryckande eller begränsar
människors möjligheter beroende på till exempel kön, etnicitet eller ålder. Det här
innehållet har tydliga kopplingar till innehåll i kunskapsområdet ”Individer och
gemenskaper”.
Granskning av samhällsfrågor
I kunskapsområdet ”Granskning av samhällsfrågor” finns innehåll om aktuella
samhällsfrågor sammanvävt med kritisk granskning av information och åsikter i
medier och andra källor. Samhällsfrågorna spänner ofta över olika sociala,
ekonomiska, politiska, rättsliga och mediala förhållanden och strukturer i
samhället, vilket ger undervisningen skäl att belysa hur olika faktorer samverkar.
Samhällsfrågor är också ofta kontroversiella och rör sig i skärningspunkten
mellan fakta och värderingar, mellan information och åsiktsbildning. Det är den
skärningspunkten som står i fokus för samhällskunskapens specifika källkritik.
Samhällsfrågor
Samhällsfrågor ingår i det centrala innehållet för alla stadier. Det är ett innehåll
som tar fasta på samhällskunskapsämnets roll att befinna sig mitt i den pågående
samhällsdebatten. Det finns samhällsfrågor som ständigt är aktuella, och det finns
andra som dominerar nyhetsflödet under en begränsad tid. Av det skälet går det
inte att i en kursplan precisera vilka samhällsfrågor som ska studeras. För att
arbetet med samhällsfrågor inte ska reduceras till att bara handla om nyheter och
nutidsorientering, kan samhällsfrågorna med fördel kopplas till de
samhällsstrukturer man för närvarande behandlar i undervisningen.
I årskurserna 4–6 skrivs i kursplanen fram aktuella samhällsfrågor och olika
perspektiv på dessa. De olika perspektiven kan vara sociala, ekonomiska och
politiska perspektiv. Det kan också handla om till exempel aktörer och strukturer,
33 KOMMENTARMATERIAL TILL KURSPLANEN I SAMHÄLLSKUNSKAP
orsaker, konsekvenser och möjliga åtgärder, fördelar och nackdelar, vinnare och
förlorare eller individ, grupp och samhälle.
I årskurserna 7–9 preciseras lokala, nationella och globala samhällsfrågor och
olika perspektiv på dessa för att säkerställa att undervisningen ska behandla olika
typer av samhällsfrågor från när och fjärran. Det är dock värt att poängtera att
många samhällsfrågor utspelar sig på alla dessa nivåer samtidigt. Sådana frågor
kan till exempel handla om miljö, migration eller arbetsmarknad.
Kritisk granskning
Ett centralt innehåll i årskurserna 4–6 är hur budskap, avsändare och syfte kan
urskiljas och granskas med ett källkritiskt förhållningssätt i såväl digitala medier
som i andra typer av källor som rör samhällsfrågor. För att eleverna ska utveckla
förmågan att förhålla sig källkritiskt krävs att de får tillägna sig olika metoder för
detta. De grundläggande metoderna består i att ställa frågor om varifrån
informationen kommer, vilket syfte en aktör kan ha med sin framställning och hur
man skiljer värderingar från fakta. Eleverna kan ges möjligheter att reflektera
kring vem upphovsmannen är bakom olika webbplatser och kan på så vis få en
ökad förståelse för hur individer och grupper kan påverka opinionen utifrån egna
intressen.
I årskurserna 7–9 poängteras elevernas egen aktivitet genom det centrala
innehållet kritisk granskning av information, ståndpunkter och argument som rör
samhällsfrågor i såväl digitala medier som i andra typer av källor. Ytterst är det
själva samhällsfrågan som ska undersökas, och vägen dit går genom kritisk
granskning av den information och de åsikter och argument som framförs i olika
medier och andra källor. För en sådan kritisk granskning räcker det inte med att
eleverna har insikter i källkritisk metod. Av central betydelse är också att
informationen och åsikterna om samhällsfrågor värderas utifrån kunskaper om
förhållanden och strukturer i samhället.
34 KOMMENTARMATERIAL TILL KURSPLANEN I SAMHÄLLSKUNSKAP
Kommentarer till kursplanens
bedömnings- och betygskriterier
Bedömnings- och betygskriteriernas uppgift är att fungera som måttstock för
bedömning av elevens kunskaper. Kriterierna behöver läsas och tolkas i relation
till syftet, det centrala innehållet och den undervisning som har bedrivits.
Läraren använder bedömnings- och betygskriterierna för att bedöma elevens
kunskapsutveckling inom ämnet. Det kan vara omdömen i den individuella
utvecklingsplanen, för att avgöra om eleven behöver ges stöd i form av extra
anpassningar inom ramen för undervisningen eller särskilt stöd. Ett annat skäl kan
vara att säkerställa att eleverna får tillräckliga utmaningar för att nå så långt som
möjligt enligt utbildningens mål. Att ge ett omdöme innebär att läraren värderar
de kunskaper eleven hittills har inhämtat i ämnet, utifrån vad undervisningen har
gett eleven förutsättningar att utveckla i förhållande till kriterierna. I de årskurser
betyg sätts använder läraren betygskriterierna som ett verktyg för att bedöma
elevens kunskaper vid betygssättningen.
Kriterier för bedömning av godtagbara kunskaper
I vissa ämnen och årskurser i lågstadiet finns kriterier som är ett stöd för läraren
för att bedöma om en elev har uppnått en lägsta godtagbar nivå vid slutet av en
årskurs. Många elever kan förstås ha kommit längre i sin kunskapsutveckling.
Läraren gör avstämningar i förhållande till bedömningskriterierna under
terminerna för att sammanfatta och dokumentera det kunnande eleverna har visat.
Sådana avstämningar är ett sätt för läraren att säkerställa att det finns ett brett och
varierat underlag vid tiden för bedömning av om en elev når eller inte når de
bedömningskriterier som minst ska uppnås.
Betygskriterier
Betygskriterier används för betygssättning i vissa årskurser. Läraren fäster vid
betygssättningen mer vikt vid sådana kunskaper som betonas i syftet eller som
kan kopplas till många eller omfångsrika punkter i det centrala innehållet. Läraren
fäster också mer vikt vid sådant som har fokuserats i undervisningen och där
eleverna fått möjlighet att särskilt fördjupa sina kunskaper. Det innehållsliga
sammanhanget är viktigt då de val läraren gör i undervisningen har betydelse för
vad som blir möjligt för eleverna att lära sig och därmed vad som blir relevant att
bedöma. Detta är skälet till att betygskriterierna måste läsas och tolkas i relation
till syftet, det centrala innehållet och den undervisning som har bedrivits.
Betygskriterierna i årskurs 6 och 9 liknar i stor utsträckning varandra. Men när
läraren tolkar betygskriterierna i relation till kursplanen och undervisningen blir
det dock uppenbart att progressionen bärs av det centrala innehållet som skiljer
sig åt mellan olika stadier, och att det konkreta undervisningsinnehållet blir mer
komplext i högstadiet.
35 KOMMENTARMATERIAL TILL KURSPLANEN I SAMHÄLLSKUNSKAP
För att betygskriterierna ska fungera som ett användbart verktyg för en
sammantagen bedömning vid betygssättning är de formulerade på ett
övergripande sätt. På så vis ger de läraren möjligheter att göra en allsidig
bedömning utifrån ett brett och varierat underlag som lämnat utrymme för eleven
att visa sina kunskaper på olika sätt. Under terminen görs också avstämningar i
förhållande till betygskriterierna för att sammanfatta och dokumentera det
kunnande eleverna har visat. Sådana avstämningar är ett sätt för läraren att
säkerställa att det finns ett brett och varierat underlag vid tiden för betygssättning.
Lärarens uppgift är att sätta det betyg som sammantaget motsvarar elevens
kunskaper genom att hitta den bästa överensstämmelsen mellan betygsunderlaget
och betygskriterierna. En sammantagen bedömning handlar om att läraren
analyserar både hur elevens kunskaper förhåller sig till betygskriteriernas delar
och vilket betyg som helheten indikerar. För att få en bild av den sammantagna
nivån på elevens kunskaper är tyngdpunkterna i ämnet vägledande. Läs mer om
sammantagen bedömning vid betygssättning i Kommentarer till Skolverkets
allmänna råd om betyg och prövning.
Kriterierna för bedömning av godtagbara
kunskaper i samhällsorienterande ämnen
årskurs 3
Kriterierna för bedömning av godtagbara kunskaper i slutet av årskurs 3 är
gemensamma för de samhällsorienterande ämnena geografi, historia,
religionskunskap och samhällskunskap. För att bedömningskriterierna i årskurs 3
inte ska vara onödigt omfattande och detaljerade, bygger de på gemensamma
inslag från de långsiktiga målen i alla de samhällsorienterande ämnena.
Det första stycket avser att rikta lärarens bedömningsfokus mot aspekter av
kunskap och förståelse som lyfts fram i alla samhällsorienterande ämnen.
Eleven visar grundläggande kunskaper om geografiska och historiska
förhållanden, samhällsförhållanden och religiösa traditioner.
Formuleringen fokuserar på bredden och djupet i elevens kunskaper i förhållande
till ämnenas syfte, det centrala innehållet och den undervisning som har bedrivits.
Dessa kunskaper har ett egenvärde, men de utgör också ett nödvändigt underlag
för elevernas resonemang, reflektioner och samtal i SO-undervisningen.
Eleven beskriver likheter och skillnader samt orsaker och konsekvenser i
sammanhang som är relevanta för ämnena. Eleven samtalar om människors
livsfrågor och levnadsvillkor samt om miljöfrågor och andra samhällsfrågor ur
olika perspektiv.
Formuleringarna ovan riktar bedömningen mot elevernas djupare förståelse av
ämnesinnehållet. De fokuserar på med vilken kvalitet eleven utifrån sin ålder kan
använda sig av jämförelser och orsakssamband som verktyg för att förstå och
36 KOMMENTARMATERIAL TILL KURSPLANEN I SAMHÄLLSKUNSKAP
förklara de samhällsorienterande ämnenas innehåll. En annan aspekt av
bedömningen inriktas mot elevens förmåga att reflektera över ämnesinnehållet
och inta olika perspektiv. Det kan till exempel handla om perspektiv som barn –
vuxna, nutid – framtid eller lokalt – globalt.
Avslutningsvis finns en formulering som riktar fokus mot elevens användning av
ämnesspecifika begrepp, metoder och verktyg. Det omfattar en samlad
bedömning av elevens förmåga att använda metoder för att söka information och
att delta i enkla källkritiska samtal. Hit hör också verktyg som kartor, jordglob
och tidslinjer samt ämnesspecifika begrepp.
Eleven använder begrepp, metoder och verktyg från de samhällsorienterande
ämnena.
I sin bedömning tar läraren hänsyn till bredden och djupet i elevens kunnande, det
vill säga att eleven vid en samlad bedömning har godtagbara kunskaper när det
gäller de begrepp, metoder och verktyg som behandlats i undervisningen. Läraren
kan också väga in hur väl eleven använder olika begrepp, metoder och verktyg
utifrån olika syften.
Betygskriterierna i ämnet samhällskunskap
årskurserna 6 och 9
Betygskriterierna i samhällskunskap svarar mot ämnets tre mål.
• Det första stycket utgår från det långsiktiga mål som handlar om kunskaper
om demokrati och mänskliga rättigheter.
• Det andra stycket utgår från det långsiktiga mål som handlar om sociala,
ekonomiska, politiska, rättsliga och mediala förhållanden och strukturer.
• Det sista stycket utgår från det långsiktiga mål som handlar om att analysera
samhällsfrågor och kritiskt granska hur de framställs i olika källor.
Kunskaper om demokratiska värden och beslutsprocesser samt om
mänskliga rättigheter
Formuleringarna i det första stycket riktar fokus mot bredden och djupet i de
kunskaper eleven har om demokrati och mänskliga rättigheter.
Årskurs 6: Eleven visar grundläggande/goda/mycket goda kunskaper om
demokrati och mänskliga rättigheter.
Årskurs 9: Eleven visar grundläggande/goda/mycket goda kunskaper om
demokratiska värden och beslutsprocesser samt om mänskliga rättigheter.
Med de här formuleringarna inriktas lärarens bedömning mot hur breda och djupa
kunskaper eleven har om värden, principer och begrepp med anknytning till så
stora delar som möjligt av det innehåll om demokrati och mänskliga rättigheter
som har ingått i undervisningen. I bedömningen kan läraren också väga in
37 KOMMENTARMATERIAL TILL KURSPLANEN I SAMHÄLLSKUNSKAP
exempelvis vilken förståelse eleven visar för sambanden mellan olika regelverk
och de djupare värden och idéer som demokrati och mänskliga rättigheter handlar
om.
Årskurs 9: Eleven för enkla/utvecklade/välutvecklade resonemang om olika
frågor med koppling till demokratins möjligheter och utmaningar.
I högstadiet omfattar bedömningen också resonemang om demokratins
möjligheter och utmaningar. Formuleringen avser att rikta lärarens
uppmärksamhet mot den förståelse eleven visar för demokratibegreppet genom att
resonera om olika samhällsfrågor och samhällsförhållanden ur ett
demokratiperspektiv. Här kan läraren ta hänsyn till graden av problematisering,
nyansering och perspektivbyten i elevens resonemang. Tanken är också att läraren
i bedömningen tar hänsyn till bredden och relevansen i det innehåll som
understödjer resonemangen.
Kunskaper om sociala, ekonomiska, politiska, rättsliga och mediala
förhållanden och strukturer i samhället
Det andra stycket i betygskriterierna täcker in elevernas kunskaper om
förhållanden och strukturer inom olika samhällsområden. I fokus för
bedömningen står både bredden och djupet i elevens kunskaper om samhällets
organisation och sätt att fungera.
Årskurs 6 och 9: Eleven visar grundläggande/goda/mycket goda kunskaper om
förhållanden och strukturer i samhället.
Formuleringen ovan omfattar sociala, ekonomiska, politiska, rättsliga och mediala
förhållanden och strukturer, vilket innebär att den täcker större delen av ämnets
centrala innehåll. Avsikten är att lyfta fram bredden och djupet i elevens
kunskaper som en tungt vägande del av bedömningen. I bedömningen fokuserar
läraren på hur breda och djupa kunskaper eleven har om så många som möjligt av
de samhällsförhållanden och strukturer som har behandlats i undervisningen samt
om de begrepp som är relaterade till innehållet.
Årskurs 6 och 9: Eleven beskriver enkla/förhållandevis komplexa/komplexa
samband inom [åk 9: och mellan] olika samhällsstrukturer.
Formuleringen här riktar in bedömningen mot djupet och bredden i elevens
förståelse av olika samhällsstrukturer som komplexa system. De samband som
bedömningen omfattar kan handla om till exempel orsaker och konsekvenser eller
samband mellan hur olika institutioner fungerar och avsikterna bakom dessa. I
bedömningen tar läraren hänsyn till graden av nyansering och perspektivbyten i
elevens beskrivningar, men också till bredden och relevansen i de sakförhållanden
och begrepp som understödjer beskrivningarna av olika samband. På högstadiet
omfattar bedömningen även kvaliteten i elevens beskrivningar av samband mellan
olika samhällsstrukturer. Det innebär att läraren bedömer bredden och relevansen
i de kopplingar eleven gör mellan sociala, ekonomiska, politiska, rättsliga och
mediala strukturer.
38 KOMMENTARMATERIAL TILL KURSPLANEN I SAMHÄLLSKUNSKAP
Årskurs 6: Eleven för enkla/utvecklade/välutvecklade resonemang om hur
människor kan påverka och påverkas av förhållanden och strukturer i samhället.
Årskurs 9: Eleven för enkla/utvecklade/välutvecklade resonemang om hur
individer och grupper kan påverka och påverkas av förhållanden och strukturer i
samhället.
Dessa formuleringar avser att rikta fokus mot elevens kunskaper om samspelet
mellan samhället och de individer och grupper som verkar där. Läraren kan
exempelvis ta hänsyn till i vilken grad eleven med relevanta exempel och begrepp
kan beskriva, problematisera och nyansera dels människors förutsättningar att
vara medskapande i samhället, dels hur individer och grupper påverkas av
förhållanden och strukturer i samhället.
Förmåga att analysera samhällsfrågor ur olika perspektiv och kritiskt
granska hur de framställs i olika källor
Betygskriteriernas sista stycke handlar om analys av samhällsfrågor och kritisk
granskning av hur samhällsfrågor beskrivs och diskuteras i olika källor.
Årskurs 6 och 9: Eleven för enkla/utvecklade/välutvecklade resonemang om
samhällsfrågor utifrån kunskaper om förhållanden och strukturer i samhället.
Avsikten bakom denna skrivning är att inrikta bedömningen mot analysen av
samhällsfrågorna i sig själva. Tanken är att läraren tar hänsyn till i vilken grad
eleven ger relevanta, perspektivrika och nyanserade beskrivningar av till exempel
orsaker, konsekvenser och möjliga åtgärder, fördelar och nackdelar eller vinnare
och förlorare. Läraren väger också in i vilken utsträckning elevens resonemang
underbyggs av relevanta sakkunskaper och begrepp om förhållanden och
strukturer i samhället.
Årskurs 6 och 9: Eleven granskar information och åsikter som rör
samhällsfrågor i olika källor med enkla/relativt välgrundade/välgrundade
källkritiska argument.
Den här formuleringen avser att fokusera på bedömning av elevens sätt att kritiskt
granska såväl information om samhällsfrågor som de åsikter och argument som
förs fram av olika aktörer. I bedömningen tar läraren hänsyn till bredden och
relevansen i elevens källkritiska argument, till exempel i vilken mån eleven gör
kopplingar mellan källornas avsändare och budskap och i vilken utsträckning
elevens argument är grundade i fakta.