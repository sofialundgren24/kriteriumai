Inledning
Till varje kursplan finns ett kommentarmaterial. Det riktar sig till lärare, rektorer
och andra som är verksamma inom skolväsendet. Avsikten med materialet är att
ge en bredare och djupare förståelse för de urval och ställningstaganden som
ligger bakom texten i kursplanen. Materialet beskriver också hur det centrala
innehållet utvecklas över årskurserna och vad lärare kan fokusera på när de gör
bedömningar i relation till kriterierna för bedömning av godtagbara kunskaper
och betygskriterierna.
Formuleringar som är hämtade direkt från kursplanen är genomgående
kursiverade i texten.
5 KOMMENTARMATERIAL TILL KURSPLANEN I RELIGIONSKUNSKAP
Kommentarer till kursplanens syfte
Syftestexten riktar sig till läraren och beskriver de övergripande målsättningar
som ska gälla för undervisningen i det aktuella ämnet. Syftet är därför en viktig
del när lärare planerar och genomför undervisningen. Syftestexten avslutas med
ett antal långsiktiga mål som avgränsar de delar av syftet som ligger till grund för
bedömnings- och betygskriterierna.
Syftestexten i religionskunskap tecknar bilden av ett ämne som är viktigt för
elevernas omvärldsförståelse och som kan bidra till den personliga utvecklingen.
Förståelsen för sitt eget och andra människors sätt att tänka och leva utvecklas
genom att eleverna fördjupar sina kunskaper om religioner och andra
livsåskådningar och om samspelet mellan religion och samhälle. Förståelsen av
omvärlden och den personliga utvecklingen främjas också av att eleverna får
möjlighet att reflektera kring etik och livsfrågor.
Religioner och andra livsåskådningar
Det finns flera möjliga sätt att beskriva det som är religionskunskapens kärna. I
kursplanen har begreppsparet religioner och andra livsåskådningar valts som en
övergripande beteckning på det som är ämnets huvudsakliga studieobjekt.
Forskare har ofta framhållit att begreppet religion är svårt att definiera.
Definitioner kan bli både alltför snäva och alltför vida. Begreppet kan till exempel
uppfattas referera till trossatser och dogmer, men också till olika sätt att tänka,
leva och handla. Med religioner avses i kursplanen föreställningar om att det
finns övermänskliga väsen och/eller en moralisk ordning i tillvaron som inte är
skapad av människor. Begreppet avser också verklighets- och moraluppfattningar
samt handlingar och meningssystem som tar sin utgångspunkt i sådana
föreställningar. Det kan handla om en verklighetsuppfattning och en moral som
innebär att man tror att handlingar i det här livet påverkar vad som händer efter
döden.
Med andra livsåskådningar avses i kursplanen världsbilder, moraliska system och
meningssystem som inte har sin grund i föreställningar om övermänskliga väsen
och en gudomlig moralisk ordning. Andra livsåskådningar ska förstås i vid
mening och innefattar allt från välkända, etablerade former av sekulära
livsåskådningar, som humanism och existentialism, till människors personliga
åskådningar som ofta är en blandning av element från olika livsåskådningar och
livshållningar.
När begreppen skrivs i obestämd form, som religion och livsåskådning, görs det
för att rikta blicken mot religion och livsåskådning som företeelser snarare än mot
enskilda religiösa traditioner eller livsåskådningar.
6 KOMMENTARMATERIAL TILL KURSPLANEN I RELIGIONSKUNSKAP
Mångfald och levd religion
Vid studier av religioner inom ramen för religionskunskap betonas i kursplanens
olika delar hur viktigt det är att eleven tillgodogör sig en grundläggande förståelse
för den mångfald som finns inom religiösa traditioner. Det formuleras i syftet som
vikten av att bli uppmärksam på hur människor inom olika religiösa traditioner
lever med och uttrycker sin religion på olika sätt. Mångfalden handlar i det här
sammanhanget både om de olika riktningarna inom religionerna och om
tolkningar och bruk som varierar mellan olika individer, grupper och geografiska
platser. Betoningen av mångfald syftar också till att eleverna ska bli medvetna om
att det sätt på vilket människor praktiserar och förstår sin religion i vardagen kan
skilja sig väsentligt från den bild av religionen som officiella företrädare – präster,
teologer och andliga ledare – ger. Skälet till att lyfta fram det här i undervisningen
är att motverka stereotypa bilder och en förutbestämd syn på religioner i
förhållande till människors faktiska värderingar och handlingar.
Kursplanens betoning av samhällsperspektivet och av levd vardagspraktik i
relation till religion är viktig, eftersom religion i svensk offentlig diskussion ofta
reduceras till en fråga om individuell livsåskådning och tro. För många människor
i Sverige och övriga världen är religion något mer än så.
Identitet och egna utgångspunkter
Att reflektera kring identitet, det vill säga frågor om vilka vi är och vilka vi vill
vara, är centralt för alla människor – inte minst för unga människor. Under
barndomen och framför allt ungdomsåren brottas de flesta med den egna
identiteten i förhållande till vänner, föräldrar och övriga samhället. En människas
identitet är således inget statiskt utan något som ständigt skapas och omskapas i
mötet med andra och i relation till det omgivande samhället. I kursplanen betonas
att eleverna ska ges möjlighet att reflektera över vad religion och livsåskådning
kan betyda för människors identitet. Andra centrala element i människors identitet
är till exempel kön, sexualitet, etnicitet, klass och språk.
Syftestexten uppmanar också till reflektion över hur den egna erfarenheten och
identiteten ofta färgar hur vi uppfattar och förhåller oss till religion och
livsåskådning. Oberoende av om vi identifierar oss som till exempel religiösa,
sekulära eller andliga har vi kulturella och personliga referensramar som kan
begränsa vår förståelse av ”den andre”. Det är en viktig uppgift för
undervisningen i religionskunskap att få eleverna att gradvis vidga sina
referensramar och fördjupa sin förståelse för andras föreställningar. Därför står
det i syftestexten att eleverna ska få reflektera över hur egna utgångspunkter
påverkar förståelsen av religion och livsåskådning.
7 KOMMENTARMATERIAL TILL KURSPLANEN I RELIGIONSKUNSKAP
Religion och samhälle
Ett exempel på hur människors förståelse färgas av de egna erfarenheterna är
olika sätt att se på om religion och livsåskådning huvudsakligen är en privatsak
eller om det är en angelägenhet för samhället. Kursplanens utgångspunkt är att
religion och livsåskådning påverkar oss som individer och samtidigt är en
betydande kraft i samhället. Kursplanen i religionskunskap lyfter därför fram
vikten av att i undervisningen allsidigt belysa vilken roll religion kan spela i
samhället och hur samhällsförhållanden påverkar utvecklingen av religioner och
andra livsåskådningar.
Det finns många relationer mellan religion och samhälle som är intressanta att
studera. Religionens betydelse vid politiskt beslutsfattande, eller som
undervisningsinnehåll i skolan, är frågor som debatteras och orsakar konflikter på
olika platser i världen. Det demokratiska samhället ställs inför dilemman när det
gäller tolkningar av grundläggande rättigheter som religionsfrihet och
yttrandefrihet. Vetenskapliga landvinningar och normförskjutningar i samhället
kolliderar ibland med traditionella värden som försvaras och motiveras med
religiösa argument. Samtidigt finns det en mängd exempel på att religion är en
pådrivande faktor i fredssträvanden och kan bidra till att främja social
sammanhållning mellan människor. Det finns också exempel på att religiösa
tolkningar och handlingsmönster påverkas och förändras av idéer som växer fram
i sammanhang utanför de religiösa traditionerna.
I samband med religion och samhälle anges att undervisningen ska ge eleverna
kunskaper om hur kristna traditioner har påverkat det svenska samhället och hur
kristendomens roll i samhällslivet har förändrats över tid. För att eleverna ska
förstå det svenska samhället i dag är det viktigt att de blir medvetna om
kristendomens betydelsefulla roll i svensk historia, men också om de förändringar
som har följt av sekularisering och ökad mångfald.
Kursplanen lyfter fram religionens roll i olika samhällsprocesser, medan andra
livsåskådningars plats i sådana processer inte pekas ut som obligatoriska
studieobjekt. Det valet är gjort av rena avgränsningsskäl. Det vore inte rimligt att
till exempel göra ämnet religionskunskap ansvarigt för att belysa marxismens roll
i 1900-talets samhällsförändringar och konflikter.
Etik och livsfrågor
Etik, moraliska frågor och livsfrågor har länge varit en del av ämnet
religionskunskap. Genom undervisningen om etik och livsfrågor får eleverna
kunskaper om hur sådana frågor behandlas inom religion och livsåskådning, men
också i andra sammanhang. På så sätt kan elevernas reflektioner och samtal
inspireras av och ta spjärn mot tankar och berättelser som har väglett och
inspirerat många människor under lång tid. Lika viktigt är dock att
undervisningen ger utrymme för elevernas egna erfarenheter och tankar. Annars
riskerar etik och livsfrågor att framstå som något avlägset och abstrakt för
8 KOMMENTARMATERIAL TILL KURSPLANEN I RELIGIONSKUNSKAP
eleverna, i stället för att vara en angelägenhet i deras eget liv. För att betona
elevperspektivet anges i kursplanen att undervisningen ska bidra till elevernas
möjligheter att utveckla en personlig livshållning och beredskap att handla
ansvarsfullt i förhållande till sig själva och sin omgivning.
Moraluppfattningar utgör en del av alla religiösa tankesystem. Men även utanför
och oberoende av de religiösa föreställningarna har människor formulerat
moraliska ståndpunkter och etiska resonemang och modeller. Kursplanen anger
att undervisningen syftar till att ge eleverna verktyg för att kunna analysera och ta
ställning i etiska och moraliska frågor. Genom att eleverna får tillgång till
tankeverktyg som olika etiska modeller och sätt att resonera, ger undervisningen
eleverna förutsättningar för såväl analyser som ställningstaganden. Sådana
verktyg är användbara för att bilda sig egna moraliska uppfattningar och för att
underbygga olika resonemang med hållbara argument.
Att ta ställning ska ses som en del i kursplanens strävan att låta religionskunskap
vara ett ämne som bidrar till elevernas etiska handlingskompetens. Det ska
däremot inte uppfattas som ett krav på att eleverna i olika sammanhang måste
uttrycka sina egna åsikter i etiska frågor. Den etiska analysen och
argumentationen kan utvecklas utan att eleverna redovisar sina egna värderingar
och ståndpunkter.
Livsfrågor är stora frågor om livet som ofta inte har några givna svar. Det kan
vara klassiska existentiella frågor om livets mening, vad som händer efter döden
eller vad som är viktigt i livet. Det kan också handla om vardagliga och mer
jordnära teman som är betydelsefulla för människors identitet, självkänsla och
känsla av samhörighet med andra, till exempel sexualitet och relationer. Många
religiösa berättelser och tankegångar handlar om olika livsfrågor, men även i
litteraturen, konsten och populärkulturen finns det ingångar till livsfrågorna.
Många livsfrågor tangerar och överlappar också frågor inom etiken. Inte minst
hos barn och unga väcker livsfrågorna engagemang. Därför anger kursplanen att
undervisningen ska stimulera eleverna att reflektera över olika livsfrågor.
9 KOMMENTARMATERIAL TILL KURSPLANEN I RELIGIONSKUNSKAP
Kursplanens långsiktiga mål
Kursplanens syftestext avslutas med ett antal långsiktiga mål. Dessa är
avgränsade till de delar av syftet som ligger till grund för bedömnings- och
betygskriterierna. De långsiktiga målen innehåller inte sådant som elevernas
socioemotionella utveckling, värderingar, beteenden eller intresse för ämnet.
Dessa områden är viktiga när lärarna planerar, genomför och utvärderar sin egen
undervisning, men ska inte vara underlag för bedömning och betygssättning.
De långsiktiga målen i ämnet religionskunskap är:
• kunskaper om religioner och andra livsåskådningar samt om olika tolkningar
och varierande praktiker inom dessa,
• förmåga att kritiskt granska frågor som rör relationen mellan religion och
samhälle, och
• förmåga att resonera om etik, moraliska frågor och livsfrågor utifrån olika
perspektiv.
10 KOMMENTARMATERIAL TILL KURSPLANEN I RELIGIONSKUNSKAP
Kommentarer till kursplanens
centrala innehåll
Det centrala innehållet i kursplanen anger vilket obligatoriskt innehåll som ska
behandlas i undervisningen. Det är uppdelat i kunskapsområden som i sin tur
består av ett antal innehållspunkter. Dessa ska uppfattas som byggstenar som kan
kombineras på olika sätt och väga olika tungt i undervisningen. I planeringen kan
de enskilda punkterna i det centrala innehållet kräva olika mycket utrymme i
undervisningen, beroende på vad de omfattar och på elevgruppens behov och
förutsättningar. Kunskapsområdena bör alltså inte ses som separata
arbetsområden för undervisningen, utan de kan kombineras på de sätt som läraren
bedömer som mest lämpligt för att uppnå syftet med undervisningen för
elevgruppen.
Exempel i innehållet
I det centrala innehållet förekommer vissa exempel. De förtydligar innehållet,
men är inte uttryck för att de bör prioriteras framför andra alternativ. Till exempel
anges i årskurserna 7–9 att eleverna ska möta innehållet konflikter och
samförstånd mellan olika religiösa och olika sekulära synsätt, till exempel i
frågor om religionsfrihet, sexualitet och synen på kvinnors och mäns roller. Det
innebär att konflikter och samförstånd mellan olika religiösa och olika sekulära
synsätt är obligatoriskt innehåll under årskurserna 7–9. Däremot kan
undervisningen lika gärna som att möta frågor om religionsfrihet, sexualitet och
könsroller ta upp frågor om livets uppkomst och utveckling eller synen på
barnuppfostran.
Här kommer först kommentarer till det centrala innehållet i samhällsorienterande
ämnen (SO) för årskurserna 1–3. Därefter följer kommentarer till det centrala
innehållet i religionskunskap för årskurserna 4–9.
Innehållet i samhällsorienterande
ämnen årskurserna 1–3
Det centrala innehållet i SO för årskurserna 1–3 är ett samlat innehåll för de fyra
ämnena geografi, historia, religionskunskap och samhällskunskap. De kunskaper
och förmågor som eleverna ska utveckla i de samhällsorienterande ämnena i
årskurserna 1–3 finns i respektive ämnes kursplan. Det är därför av stor vikt att
läsa och tillgodogöra sig kursplanerna för geografi, historia, religionskunskap och
samhällskunskap för att förstå det centrala innehållet i SO för årskurserna 1–3.
Detta är även viktigt för att kunna se hur progressionen ser ut i respektive ämne.
Det centrala innehållet i SO 1–3 är indelat i fyra ämnesövergripande
kunskapsområden: ”Att leva tillsammans”, ”Att leva i närområdet”, ”Att leva i
11 KOMMENTARMATERIAL TILL KURSPLANEN I RELIGIONSKUNSKAP
världen” och ”Att undersöka verkligheten”. På så sätt drar innehållet i SO inga
skarpa gränser mellan de samhällsorienterande ämnena. Däremot visar
kommentarmaterialet på kopplingar mellan innehållet i SO för årskurserna 1–3
och innehållet för senare årskurser för varje ämne.
Innehållet i de tre första kunskapsområdena ger en möjlighet att gå från det lilla
och lokala, till det stora och globala. Det elevnära behöver inte alltid vara det som
ligger nära i tid och rum, utan det kan lika gärna vara frågor om händelser och
företeelser som ligger långt bort rumsligt och tidsmässigt, men som anknyter till
elevernas erfarenhet. Genom att hänvisa till det elevnära kan undervisningen
bygga vidare på elevernas förförståelse.
Det fjärde kunskapsområdet ”Att undersöka verkligheten” handlar om de
specifika begrepp och redskap som eleverna behöver för att tillägna sig och
utveckla sina kunskaper i SO 1–3, men även för vidare studier i årskurserna 4–9 i
geografi, historia, religionskunskap och samhällskunskap. Kunskapsområdet ”Att
undersöka verkligheten” ska betraktas som de tre första områdenas verktygslåda.
Det ska alltså inte studeras separat, utan integreras med de övriga
kunskapsområdena.
Att leva tillsammans
Kunskapsområdet ”Att leva tillsammans” beskriver ett innehåll som ligger nära
elevernas egna erfarenheter. Det berör förutsättningar och villkor för umgänget
med andra människor i familjen, skolan och samhället. Elevernas tankar och de
nära relationerna står i fokus.
Migration
I det mångkulturella samhället är förståelse för drivkrafterna bakom, och
konsekvenserna av,migration av stor betydelse.Därför rymmer kursplanen iSO1–3
innehållspunkten migration inom ett land och mellan länder. Genom att lyfta fram
vad detta kan ha för orsaker och få för konsekvensersträvar kursplanen efter att
eleverna tidigtska få träna på att tänka analytiskt i SO-undervisningen. Det här
innehållet kan bidra till att öka elevernas förståelse för varför människor flyttar
från andra länder till Sverige. Elevernas egna och andras erfarenheter av att flytta
kan bli en ingång till vidare studier om befolkningsfrågor, migration och identitet
i de högre årskurserna i geografi, historia, religionskunskap och samhällskunskap.
Livet förr i tiden
Innehålletskildringar av människors levnadsvillkor förr i tiden, till exempel i
barnlitteratur,sånger och filmer, låter eleverna komma i kontakt med beskrivningar
av människorslevnadsvillkor under olika tider. Det öppnar för jämförelser mellan
elevernas egen tid och den tid som har varit. Detta innehåll stämmer väl överens
med kursplanen i historia, där det övergripande syftet är att undervisningen ska
utveckla elevernas historiemedvetande, det vill säga deras upplevelser av
sammanhang mellan det förflutna, nutiden och framtiden. Genom innehållet minnen
12 KOMMENTARMATERIAL TILL KURSPLANEN I RELIGIONSKUNSKAP
berättade avmänniskorsomlever nu kan eleverna också förstå att de själva är en del
av historien.
Levnadsvillkor är en lång historisk linje somlöper som en röd tråd genom
kursplanen i historia. Genom att eleverna fårinblick i människorslevnadsvillkor
förr kan undervisningen hjälpa dem att utveckla historisk empati. Det innebär en
insikt om att människors sätt att tänka och handla färgas av värderingar och villkor
i deras samtid.
Moraliska frågor och livsfrågor
Innehållspunkten samtal om och reflektion över moraliska frågor och livsfrågor
med betydelse för eleven utgår från elevernas vardag och kan behandla frågor som
till exempel kamratskap, könsroller och döden. Innehållet utgör en startpunkt för
religionskunskapens vidare fokus på etik och livsfrågor.
Moraliska frågor och livsfrågor har under lång tid haft en given plats i
undervisningen i religionskunskap. Kursplanen i religionskunskap lyfter fram
”Etik och livsfrågor” som ett eget kunskapsområde. Reflektion kring frågor som
saknar givna svar kan bidra till elevernas personliga utveckling. Att i samtal få
pröva egna ståndpunkter mot andras uppfattningar ger träning i förmågan att
argumentera.
Normer och regler
I alla sammanhang där olika individers intressen och behov krockar med varandra
finns en risk för att det uppstår konflikter. Med utgångspunkt i vardagliga
sammanhang ger kursplanen i SO 1–3 därför möjligheter att låta eleverna samtala
om och reflektera över normer och regler i elevens livsmiljöer.Påså sättkan
kursplanen bidra till en djupare förståelse för samspelet mellan individer i samhället,
och för hur gemensamma behov iblandmåste gå före individens. Eleverna kan
härigenom också utveckla sitt förhållningssätttillgemensammaspelregleridenegna
vardagen, däribland i skolan och i digitala miljöer.
Det här innehållet öppnar också för att problematisera de normer och regler som
omger oss. Är de alltid av godo, eller finns det normer som är förtryckande och
begränsar människors möjligheter? Diskussioner och samtal om normer och
regler kan också beröra hur man kan bidra till att förändra regler som man tycker
är orättvisa. På så sätt läggs en grund för elevernas demokratiförståelse.
Kursplanen i samhällskunskap följer upp innehållet från lågstadiet genom att i
senare årskurser lyfta fram innehåll som handlar om samhällets behov av
lagstiftning och rättssystemet i Sverige.Detfinns också tydliga kopplingar till
kunskapsområdet ”Etik och livsfrågor” ireligionskunskap.
Trafikregler
De första skolåren innebär för många barn nya erfarenheter av att vistas i trafiken.
Grundkunskaper i trafikregler och hur man beter sig i trafiken på ett säkert sätt
kan därför vara nödvändiga på ett högst påtagligt sätt. Forskning visar emellertid
13 KOMMENTARMATERIAL TILL KURSPLANEN I RELIGIONSKUNSKAP
att undervisning om trafikregler inte självklart leder till att färre barn skadas i
trafiken. Det finns i stället en risk för att trafikundervisning leder till en övertro på
barns förmåga att bete sig säkert i oberäkneliga trafikmiljöer. Det går därför inte
att ta för givet att eleverna i den här åldern är mogna att röra sig själva i trafiken
bara för att de har fått trafikundervisning.
Trafiken är också ett sammanhang där behovet av regler och påföljder blir tydligt.
Trafikundervisningen fungerar på så sätt som ett elevnära exempel på att
gemensamma behov – i det här fallet säkerhet i trafiken – ibland måste gå före
individens behov eller önskemål – i det här fallet att ta sig fram så snabbt som
möjligt.
Att leva i närområdet
I kunskapsområdet ”Att leva i närområdet” lyfter kursplanen fram företeelser och
händelser i elevernas egen omgivning. Kursplanens fokus på närområdet ger
konkretion åt innehållet och gör att eleverna kan känna att det innehåll de möter i
skolan är relevant i den egna livsvärlden. Genom att ge eleverna gemensamma
erfarenheter av och kunskaper om den plats som förenar dem kan undervisningen
också bidra till en känsla av samhörighet.
Man kan tänka sig situationer där det behövs en vidare tolkning av vad som
menas med närområdet. Närområdet kan i vissa sammanhang även inbegripa
grannorten, stället där någon man känner arbetar, huvudstaden eller en plats som
figurerar i media eller i populärkulturen.
Närområdets natur- och kulturlandskap
Genom innehållet några utmärkande drag i närområdets natur- och
kulturlandskap strävar kursplanen efter att ge eleverna möjlighet att uppfatta hur
miljön omkring dem har formats av både naturens egna processer och människors
verksamheter. Ofta går det inga skarpa gränser mellan natur- och kulturlandskap.
På många platser går det att samtidigt observera spår av både naturkrafternas
påverkan och människans utnyttjande av mark, vatten och andra naturresurser.
Runtom i Sverige finns spår av den senaste istiden som kan studeras på plats i
naturlandskapet, till exempel rullstensåsar, rundhällar och flyttblock. Innehållet
lägger en grund för geografiundervisningen i högre stadier som ska behandla
bland annat klimat- och vegetationszoner, klimatförändringar, endogena och
exogena processer, fältstudier och människors användning av naturresurser.
Hemortens historia
Ett annat innehåll anlägger ett historiskt perspektiv på studier av närområdet:
hemortens historia och vad närområdets platser, byggnader och vardagliga
föremål kan berätta om livet där under olika tider. Historien i närområdet kan
spåras och tolkas genom till exempel historiska minnesmärken, byggnader, namn
på gator och torg eller texter av olika slag. Vardagliga föremål finns ofta att
beskåda på hembygdsmuseer, inte sällan tillsammans med livfulla berättelser om
14 KOMMENTARMATERIAL TILL KURSPLANEN I RELIGIONSKUNSKAP
livet på hemorten i det förflutna. Att kunna leva sig in i hur människor levde förr i
den egna hemorten, kan bidra till en ökad förståelse för vår egen tid och ge
eleverna viktiga kunskaper för att vidga sin historiska referensram.
Kristendomens roll
I samband med hemortens historia anger kursplanen kristendomensrolliskolan
ochpå hemorten förri tiden som ett innehåll. Det motiveras av det faktum att
religionen och kyrkan har haft stor betydelse för den historiska utvecklingen i
Sverige under tusen år. Under långa tider dominerade olika former av kristendom
i Sverige, och kyrkans roll i samhället var mer central än i dag. Den kristna
identiteten ärvdes och togs för given; den växte oftast inte fram som resultatet av
individuella val. ”Kyrkan mitt i byn” var den naturliga samlingspunkten, nyheter
spreds från predikstolen och genom informationsutbyte på kyrkbacken.
Kristendomen spelade också en central roll i skolan. Först 1919 avskaffades
katekesundervisningen. Det öppnade för en mer allmän kristendomsundervisning
inriktad på bibliska berättelser och kristen etik, och med tiden även för studier av
andra religioner. Genom att studera kristendomens roll i skolan utifrån ett
historiskt perspektiv får eleverna övning i att göra jämförelser mellan då och nu
och kan reflektera över likheter och skillnader. I förlängningen kan detta också
leda till diskussioner om orsaker till förändringarna.
Eleverna får genom detta innehåll möjlighet att utveckla en översiktlig förståelse
för den betydelse som kristendomen har och har haft i skolan och i det svenska
samhällslivet. Med det som grund kan de anlägga historiska perspektiv på
innehållet i senare årskurser som berör sekularisering och mångfald i dagens
samhälle.
Centrala samhällsfunktioner
Olika samhällen har i olika tider haft skilda uppfattningar om vad som är eller bör
vara gemensamt. Dessa uppfattningar har legat till grund för vad som har
definierats som samhällets ansvar och lett till att den offentliga sektorn har
varierat och varierar kraftigt i omfattning.
Som en introduktion till en bredare samhällsförståelse lyfter kursplanen fram
centrala samhällsfunktioner, till exempel sjukvård, räddningstjänst och skola som
ett centralt innehåll i SO 1–3. Detta följs upp i årskurserna 4–6 isamhällskunskap
med ett innehåll om offentlig ekonomi och vad skatter användstill. Därligger
betoningen på det vi betalar gemensamt genom skatter. Iårskurserna7–9lyfter
sammaämne framsvenskavälfärdsstrukturerochhurdefungerar som ett centralt
innehåll.
Yrken och verksamheter
Innehållet yrken och verksamheter i närområdet erbjuder kontaktytor mellan
skolan och arbetslivet och anknyter till den samlade läroplanens andra del. Där
står det att skolans mål är att varje elev ska få inblick i närsamhället och dess
15 KOMMENTARMATERIAL TILL KURSPLANEN I RELIGIONSKUNSKAP
arbets-, förenings- och kulturliv. I senare årskurser följer undervisningen i
samhällskunskap upp olika frågor kring arbetsliv och arbetsmarknad.
Genom att studera yrken och verksamheter i närområdet kan eleverna förstå hur
arbete skapar mervärden för den enskilde och samhället. Här finns en tydlig
koppling till innehållspunkten pengars användning och värde i kunskapsområdet
”Att leva i världen”. Dessutom kan kännedom om yrken och verksamheter i
närområdet bidra till elevernas förståelse för arbetets och företagsamhetens
betydelse för både privatekonomin och samhällets ekonomi, innehåll som
återkommer i samhällskunskap under senare årskurser.
Att leva i världen
Även yngre elever har uppfattningar om världen och behöver internationella
utblickar för att se hur deras egen plats på jorden passar in i ett större
sammanhang. Ibland blir det nära mer begripligt när man har fått syn på de stora
mönstren.
Miljö och hållbar utveckling
Hållbar utveckling ingår som ett centralt innehåll i flera ämnen. I de tidiga
skolåren tar hållbarhetsfrågorna sin utgångspunkt i elevnära och vardagliga
sammanhang. I kursplanen för SO 1–3 uttrycks det sommiljöfrågor utifrån elevens
vardag.Det handlar om hur eleverna själva kan bidra till hållbar utveckling och
minska påfrestningen på miljön, till exempel genom återvinning eller att hushålla
med el och vatten. Genom att fokusera på miljöfrågor lägger undervisningen i
årskurs 1–3 en grund för studierna av hållbar utveckling i högre stadier, som då
omfattar inte bara den ekologiska dimensionen av begreppet, utan även sociala
och ekonomiska aspekter.
Förutsättningar i natur och miljö
Naturens förutsättningar påverkar var människor väljer att bosätta sig. Sådana
typer av samband mellan naturen, människan och samhället belyses i kursplanen
genom innehålletrumsliga förutsättningari natur och miljö för befolkning och
bebyggelse, till exempel mark, vatten och klimat. Var bor det många människor och
varför? Varför är andra platser mer glesbefolkade?
Olika livsmiljöer erbjuder olika goda försörjningsmöjligheter. Centrala faktorer
som avgör om människor kan leva på en plats är till exempel hur mycket och hur
bra odlingsmark det finns, om det finns tillgång till vatten och andra naturresurser
och vilket klimat området har. Miljön sätter på så sätt gränser för vilka
verksamheter människor kan bedriva på en viss plats och hur stor befolkning ett
område kan försörja. Men i den moderna ekonomin och genom vårt urbaniserade
bosättningsmönster kan det vara svårt att se direkta kopplingar mellan miljön och
människans försörjning, eftersom de flesta arbetstillfällen i dag inte är lika
beroende av naturförhållanden. Här kan det därför vara fruktbart att anlägga ett
historiskt perspektiv – bosättning i dag sker delvis på andra villkor än förr i tiden.
16 KOMMENTARMATERIAL TILL KURSPLANEN I RELIGIONSKUNSKAP
Även i närområdet går det att se och studera naturgivna faktorer som påverkat
placeringen av byggnader och verksamheter. Fast mark är enklare och billigare att
bygga på än sankmark, den gamla stadskärnan ligger ofta nära en naturlig
omlastningsplats för att underlätta handel och så vidare.
Världsdelar, världshav, länder och platser
I Sverige i dag möter eleverna människor, varor och kulturella uttryck från hela
världen. De känner redan till djur och naturtyper som inte finns naturligt i
Sverige. Genom att studera namn och läge på världsdelarna och världshaven får
de möjlighet att utveckla en övergripande geografisk referensram som hjälper
dem att sätta in olika händelser och företeelser som de har hört talas om i ett
rumsligt sammanhang. Med utgångspunkt i elevernas egna frågeställningar om
länder och platser kan undervisningen bidra till att eleverna får ännu fler
geografiska referenspunkter för att utveckla sin bild av världen.
Kursplanen anger inte vilka namn på länder och platser som ska behandlas i
undervisningen. Det urvalet sker bäst i samspelet mellan elever och lärare i varje
klassrum och med hänsyn till elevernas förkunskaper och intressen.
Namnkunskaper är nödvändiga delar av en referensram över världen. Det är dock
viktigt att betona att geografiska namn får en tydligare funktion och blir lättare att
minnas om de studeras i ett sammanhang. Sådana sammanhang kan till exempel
vara hållbarhetsfrågor och livsmiljöer.
Människans uppkomst, vandringar och övergången till
jordbruk
Människans tidiga utveckling ska belysas översiktligt i årskurserna 1–3 genom
innehållet människans uppkomst, vandringar,samlande och jaktsamt förändrade
levnadsvillkor i samband med övergången till jordbruk. Människans vandringar
handlar dels om hur människan spreds över jorden, dels om jägares och samlares
nomadiska livsstil. Att människan blev bofast och började odla upp mark och
hålla husdjur är en av de största förändringarna i människans historia.
Nordisk forntid
I nära anslutning till innehållet om människans vandringar, samlande och jakt
samt övergången till jordbruk betonar kursplanen särskilt ett nordiskt perspektiv
på den tidiga historien. Innehållet Norden befolkas handlar om hur människor i
slutet av den senaste istiden följde efter renhjordar och andra bytesdjur och slog
sig ner i Norden. Detta innehåll illustrerar hur kursplanen i historia lyfter fram
migration som en lång historisk linje. En annan lång historisk linje synliggörs
genom innehållet människors levnadsvillkor under nordisk stenålder, bronsålder
och järnålder.
Det kan vara spännande att undersöka spår av forntiden i närområdet. I många
delar av Sverige finns förhistoriska lämningar kvar i landskapet. Kult- och
offerplatser, hällristningar, runstenar, rösen och gravfält påminner om vårt
17 KOMMENTARMATERIAL TILL KURSPLANEN I RELIGIONSKUNSKAP
förflutna och markerar platser av betydelse för forntidens människor. Genom att
se sådana spår i det nutida landskapet kan den äldre historien bli levande och
konkret för eleverna.
Berättelser i antik och nordisk mytologi samt i samisk
religion
En annan brygga mellan det förflutna och nuet är berättelseri antikochnordisk
mytologi samt i samisk religion.Sådana berättelser utgör kulturella
referenspunkter som många människor känner till. Den nordiska mytologin har
många gemensamma drag med antik mytologi, och även med samisk religion.
Gudarna har ibland liknande särdrag och berättelserna försöker ofta ge
förklaringar till samma grundläggande livsfrågor om skapelsen, kärleken och
döden, eller till fenomen i naturen som åskan och årstidernas växlingar. När
eleverna får ta del av sådana berättelser kan nya dörrar öppnas till konst, film och
litteratur.
Den samiska religionen förbjöds i Sverige under 1600-talet, samtidigt som
samerna kristnades under tvång. Trots det levde religionen kvar parallellt och
integrerat med kristendomen under lång tid. På liknande sätt levde den nordiska
mytologin och den fornskandinaviska religionen länge kvar parallellt med
kristendomen. Det bör betonas att i fallen med antik och nordisk mytologi samt
samisk religion är det berättelsersom utgör det centrala innehållet, inte de
religiösa traditionerna som helhet.
Högtider, symboler och berättelser
Innehållet några högtider,symboler och berättelserinom kristendom, islam och
judendom innebär att undervisningen ska behandla konkreta religiösa uttryck.
Detta kan fungera som en ingång till senare årskursers fördjupade innehåll om
världsreligioner. Det kan även bidra till elevernas förståelse av religiösa uttryck
som de möter i olika sammanhang.
Det finns ofta direkta kopplingar mellan berättelser, symboler och högtider. Ett
exempel är det judiska påskfirandet som högtidlighåller Gamla testamentets
berättelse om uttåget ur Egypten. Ett annat är kopplingen mellan det kristna korset
och berättelser om Jesus död och uppståndelse. Dessa konkreta religiösa uttryck
utgör startpunkten för en progression i det centrala innehållet där eleverna gradvis
under skoltiden kommer i kontakt med allt mer abstrakta delar av religionerna.
Ett skäl till att namnge tre religioner är att eleverna tidigt ska få kunskaper om att
vårt samhälle är mångreligiöst och pluralistiskt. Utan den kunskapen kan
studierna av kristendomens historiska roll i Sverige bli perspektivlösa. Eleverna
kan också ha behov av djupare kunskaper om religioner utanför den egna
erfarenheten. Genom att belysa en mångfald av religiösa uttryck kan skolan bidra
till mellanmänsklig och interkulturell förståelse och motverka stereotypa bilder av
andra religioner och deras utövare.
18 KOMMENTARMATERIAL TILL KURSPLANEN I RELIGIONSKUNSKAP
Att just kristendom, islam och judendomen lyfts fram motiveras främst av deras
relevans i det samtida mångkulturella samhället, antalet utövare i Sverige och
deras historiska betydelse. Dessa tre religioner delar också många berättelser och
föreställningar, vilket gör det möjligt att se likheterna mellan dem. Eftersom
kristendomen är mer utbredd och har större historisk betydelse i det svenska
samhället än andra religioner preciserar kursplanen dessutom att några berättelser
ur Bibeln och deras innebörder ska ingå i undervisningen.
Mänskliga rättigheter
Enligt läroplanen har skolan en viktig uppgift när det gäller att förankra de
grundläggande värden som vårt samhällsliv vilar på hos eleverna. Människolivets
okränkbarhet, individens frihet och integritet, alla människors lika värde,
jämställdhet mellan kvinnor och män och solidaritet med svaga och utsatta är de
värden som skolan ska gestalta och förmedla. Därför är mänskliga rättigheter
inklusive alla människorslikavärdeoch barnets rättigheter i enlighet med FN:s
konvention om barnetsrättigheter (barnkonventionen) ett centralt innehåll i SO
för årskurserna 1–3.
Konventionen om barnets rättigheter är en specifik del av folkrätten som slår fast
universella rättigheter för alla barn. Barnkonventionen är också svensk lag sedan
år 2020. Kunskapen om att världens nationer har enats om ett antal rättigheter
som gäller speciellt för barn, ger eleverna signaler om hur viktiga dessa rättigheter
är. Barnetsrättigheter och allamänniskorslika värde är grundprincipersom det
svenska samhället vilar på och kan vara en början till att demokratibegreppet längre
fram blir begripligt. Barnets rättigheter är dessutom nödvändig kunskap för den
enskilda eleven som genom dem kan förstå om de egna rättigheterna kränks. De
mänskliga rättigheterna och barnetsrättigheter är innehållsom återkommer med
vissa tillägg och fördjupningar isamhällskunskap i högre stadier.
Demokratiska principer
Nära förbundet med mänskliga rättigheter och barnets rättigheter är kursplanens
innehåll om demokrati. Som en introduktion till senare årskursers återkommande
demokratistudier i samhällskunskap och historia, anger kursplanen för SO 1–3 att
undervisningen ska behandla grundläggande demokratiska principer och vad
åsikts- och yttrandefrihet samt majoritetsprincipen kan innebära i skolan och i
samhället. Kunskaper om demokratins principer är grundläggande för att förstå
demokratibegreppet. Demokratiska principer kan konkretiseras genom
demokratiska arbetsformer i klassrummet, där alla får komma till tals och alla har
rätt att inneha och yttra sina åsikter. I exempelvis klassråd kan eleverna få
erfarenheter av att fritt utbyta idéer och fatta gemensamma beslut utifrån
majoritetsprincipen. Därigenom ges eleverna förutsättningar att utveckla
erfarenhet av och kunskap om demokrati här och nu, snarare än som något som är
viktigt enbart för ett framtida vuxenliv.
19 KOMMENTARMATERIAL TILL KURSPLANEN I RELIGIONSKUNSKAP
Pengars användning och värde
Ekonomi är en grundläggande del av samhällets uppbyggnad och det är därför
motiverat att introducera även ekonomi tidigt i undervisningen. I årskurserna 1–3
lyfter kursplanenframpengars användningochvärde och olika exempel på
betalningsformer och vad några vanliga varor och tjänster kan kosta somett
centraltinnehåll.Detta följssedanuppikursplanenisamhällskunskapdär
”Samhällsresurserochfördelning” är ett kunskapsområde som tar upp frågor om
privatekonomi och samhällsekonomi.
Med pengars användning avses vad pengar kan användastill och hur de kan
hanteras. Det går att överräcka kontanter, betala med kort eller överföra pengar
direkt mellan konton genom banktjänster på internet. Det är inte självklart att
eleverna förstår kopplingen mellan mynt,sedlar, kreditkort och andra digitala
betalningsmetoder.
Med pengars värde avses bland annat bytesvärdet, det villsäga vad som kan köpas
för pengar och ungefär vad det kostar. Pengars värde kan också ges en fördjupad
innebörd genom att undervisningen belyser det faktum att de flesta människor får
pengar i utbytemot arbete. Pengars värde kan slutligen problematiseras ur ett etiskt
perspektiv: Är det viktigt att vara rik? Finns det saker man inte skulle göra för
pengar?
Aktuella samhällsfrågor
Även eleverna i de tidigaste skolåren snappar upp händelser och aktuella
samhällsfrågor i olika medier och därför är detta ett centralt innehåll i SO 1–3.
Samhällsfrågor är alla frågor som handlar om hur samhället ska utvecklas
framöver. Dessa frågor engagerar många och kräver ofta någon form av kollektivt
beslut. De är ofta föremål för diskussion och debatt, eftersom olika aktörer drivs
av olika åsikter, värderingar och intressen.
Genom att ta upp aktuella samhällsfrågor i undervisningen får eleverna möjlighet
att samtala om och reflektera kring förhållanden och händelser som väcker deras
tankar och känslor. Att undervisningen behandlar aktuella samhällsfrågor ökar
elevernas möjligheter att förstå och agera i sin samtid. Det ger dem också övning i
att uttrycka och värdera olika ståndpunkter och formulera argument grundade på
fakta och värderingar.
Vilken typ av samhällsfrågor som undervisningen ska ta upp går inte att definiera
i en kursplan. Det urvalet måste ta sin utgångspunkt i lärarens didaktiska
överväganden utifrån elevernas ålder, intressen och förförståelse samt utifrån
aktualitetsaspekter och kopplingar till annat undervisningsinnehåll. Inte heller kan
kursplanen beskriva vilka medier som arbetet med samhällsfrågor ska utgå från.
Oavsett vilka medier som används kan undervisningen om aktuella
samhällsfrågor bidra till att utveckla ett källkritiskt förhållningssätt hos eleverna. I
samhällskunskap i årskurserna 4–9 finns ett breddat och fördjupat innehåll om
samhällsfrågor och källkritik i kunskapsområdet ”Granskning av samhällsfrågor”.
Källkritik i årskurs 1–3 kommenteras mer utförligt i nästa avsnitt.
20 KOMMENTARMATERIAL TILL KURSPLANEN I RELIGIONSKUNSKAP
Att undersöka verkligheten
Detta kunskapsområde rymmer inte något fristående innehåll, utan består av
metoder och begrepp som kan användas vid studier av innehållet i de andra
kunskapsområdena. Genom att eleverna tidigt får komma i kontakt med de
samhällsorienterande ämnenas arbetssätt och begrepp får de träning i att ordna
kunskap och verktyg för att samtala om samhället ur olika perspektiv.
Metoder för att söka information
Vi lever i ett informationssamhälle som ställer stora krav på vår förmåga att ta till
oss information och att sovra bland alla budskap som dagligen översköljer oss.
Information produceras och distribueras i olika syften och de beslut vi fattar
påverkas av vad vi har hört eller läst och hur vi värderar det.
Genom att lyfta fram metoder för att söka och värdera information i alla årskurser
och i alla samhällsorienterande ämnen, syftar kursplanerna till att utveckla
elevernas förmåga att ta till sig information från olika typer av källor och värdera
hur trovärdiga och relevanta de är. I det centrala innehållet för SO i årskurserna 1–
3 är detta innehåll formuleratsommetoderför attsöka information, till exempel
textläsning, intervjueroch observationer. Samtal om olika källors användbarhet och
tillförlitlighet.
Textläsning, intervjuer och observationer är exempel på olika metoder för att
inhämta information. Genom att läsa om, lyssna till och observera sin omgivning
och på olika sätt dokumentera och sammanställa resultatet av undersökningar, får
eleverna tidigt träna på ett vetenskapligt arbetssätt. De källor som kan utgöra
underlag för samtal om användbarhet och tillförlitlighet är främst sådana som är
anpassade för yngre barn. Det inkluderar källor som eleverna möter i faktaböcker,
tidningar och på olika webbplatser.
Den långsiktiga ambitionen med undervisningen i källhantering är att eleverna
ska utveckla ett kritiskt tänkande, men i tidigare årskurser måste källkritiken med
nödvändighet utgå från enkla frågor: Varifrån kommer informationen? Vem har
sagt eller skrivit det? Vilket syfte kan en person ha med sin framställning?
Jordgloben samt analoga och digitala kartor
Kursplanen lyfter fram jordgloben som ett centralt innehåll i SO för årskurserna 1–
3. En tanke bakom detta är att ge de yngre eleverna chansen att utveckla förståelse
för att de lever på en stor planetsom de delar med andra varelser. Jordgloben ger en
på många sätt rättvisande bild av vår planet och är en utgångspunkt för vidare
studier av analoga och digitala kartor. Fysiska kartor med sina symboler, färger
och skalor kan berätta hur landskapet är utformat i elevernas närhet och på olika
platser på jorden och utvecklar därmed elevernas rumsuppfattning.
Isamband med kartanvändning och studier av jordgloben blir det också naturligt
att beröra storleksrelationer och väderstreck. Storleksrelationer handlar om att
börja förstå begreppet skala, liksom om att kunna jämföra mindre och större
21 KOMMENTARMATERIAL TILL KURSPLANEN I RELIGIONSKUNSKAP
platser, länder och världsdelar och förstå hur dessa olika storheter förhåller sig till
varandra. Väderstrecken är nödvändiga verktyg för att kunna tala om riktning och
läge. Norr, söder, öster och väster på en kartbild ska behandlas i undervisningen,
men eleverna ska också få kunskaper om hur man kan orientera sig i närmiljön
med hjälp av väderstrecken. Här finns kontaktytor mellan SO och det centrala
innehåll i idrott och hälsa som handlar om att orientera sig i närmiljön.
Mentala kartor
Ett annat innehåll som syftar till att utveckla elevernas rumsuppfattning är mentala
kartor, till exempel över närområdet, skolvägar eller andra platser som är
betydelsefulla för eleven. En mental karta är ett fysiskt uttryck för den inre bild som
vi har av vår omgivning, det vill säga vår rumsuppfattning. En elev kan till
exempel rita en bild av ett rum och placera ut möblerna i rummet med en tanke
om hur stora de är i relation till varandra. På så sätt tänker eleven redan i olika
skalor och kan börja förstå en viktig princip bakom kartans förhållande till
verkligheten. Det går också att göra mentala kartor över skolgården, hemorten,
Sverige, Europa och världen. En mental karta kan aldrig ritas fel, den
representerar ju bara individens uppfattning om lägen, avstånd och
storleksrelationer inom det rum som kartan föreställer.
Tidslinjer och tidsbegreppen dåtid, nutid och framtid
Tidslinjer är användbaraverktygför att åskådliggöra tidens förlopp och för att länka
händelser och skeenden till varandra. Med hjälp av tidslinjer kan man jämföra
långa tidsrymder med korta, förstå vad som hände först och vad som hände sedan
och få en bild av avståndet i tid mellan nuet och det förflutna. Genom att eleverna
får lära sig att läsa olika varianter av tidslinjer kan de få en kronologisk överblick
över historien och utveckla sin historiska referensram.
Forskning visar att yngre elever har svårt med årtal och lättare för att ta till sig
relativa tidsbegrepp.Därföringårtidsbegreppendåtid,nutidochframtididet centrala
innehållet i SO 1–3 och kan med fördel användas som tidsangivelser i stället för
årtal. I arbetet med kronologi med yngre elever kan även vardagsspråkets nyanser,
som till exempel ”gammalt” och ”väldigt gammalt”, utnyttjas för att öka
förståelsen för det som var ”förr i tiden”.
Innehållet i ämnet religionskunskap
årskurserna 4–9
Det centrala innehållet för årskurserna 4–9 är indelat i tre kunskapsområden:
”Religioner och andra livsåskådningar”, ”Religion och samhälle” samt ”Etik och
livsfrågor”. Tillsammans ringar kunskapsområdena in centrala delar av ämnet
22 KOMMENTARMATERIAL TILL KURSPLANEN I RELIGIONSKUNSKAP
religionskunskap. De bygger vidare på det centrala innehållet för SO för
årskurserna 1–3, men nu tillförs ett ämnesspecifikt innehåll i religionskunskap.
Materialet kommenterar det centrala innehållet för årskurs 4–6 och 7–9 parallellt.
Därigenom kan både progression och den röda tråden mellan stadierna
synliggöras. En grundprincip för progressionen i innehållet, från årskurs 1 till
årskurs 9, är att den går från det elevnära och konkreta i lägre åldrar, till vidare
utblickar och mer abstrakta studieobjekt i de högre åldrarna. Det finns också en
tydlig tanke genom kursplanen att vissa liknande studieobjekt ska återkomma i
olika stadier, med olika omfattning och abstraktionsgrad.
Nedan kommenteras det centrala innehållet med utgångspunkt i de tre
kunskapsområdena.
Religioner och andra livsåskådningar
I det här kunskapsområdet behandlas religionerna kristendom, islam, judendom,
hinduism och buddhism med olika grad av fördjupning i olika årskurser. Området
tar också upp religionens betydelse för människor samt sekulära livsåskådningar
och livshållningar.
Betydelsen av religion och livsåskådning för människor
I både mellanstadiet och högstadiet finns innehållspunkter som med lite olika
fokus handlar om vad religion och livsåskådning kan betyda för människor och
vilken roll de kan spela i människors liv. Genom att innehållspunkterna sätter
människan i centrum rymmer de ett viktigt perspektiv som behöver finnas med i
studierna av religioner och andra livsåskådningar. Religioner och andra
livsåskådningar är inte oföränderliga och tydligt avgränsade system. Ytterst är det
bara den enskilda människan som kan definiera sin religiösa identitet, sin
verklighetsuppfattning och sina livshållningar.
I det sekulariserade Sverige, och med vårt protestantiska historiska arv, är det
relativt vanligt att religion och livsåskådning betraktas främst som en fråga om
tro. Det riskerar att överbetona de kognitiva aspekterna och samtidigt skymma
sikten för den roll som religionen kan spela i människors vardagliga liv och för
våra sociala relationer.
I årskurserna 4–6 inleds kunskapsområdet ”Religioner och andra livsåskådningar”
med det centrala innehållet religionens betydelse i människors liv och människors
olika sätt att uttrycka sin religiositet. I årskurserna 7–9 är motsvarande innehåll
vad religion och livsåskådning kan betyda för människors behov av mening,
gemenskap, identitet och förståelse av omvärlden. En progression kan ligga i att
undervisningen i de yngre åldrarna riktar uppmärksamheten mot mer konkreta
uttryck för identitet, livsstil och grupptillhörighet, medan elever i årskurserna 7–9
får komma i kontakt med djupare frågor om meningsskapande, socialisering och
självbild. En sådan utveckling från det konkreta till det abstrakta blir naturlig om
man jämför med innehållet om religionerna. Där det centrala innehållet i
23 KOMMENTARMATERIAL TILL KURSPLANEN I RELIGIONSKUNSKAP
årskurserna 4–6 lyfter fram konkreta religiösa uttryck som levnadsregler och
heliga platser, betonar innehållet i årskurserna 7–9 centrala tankegångar, symbolik
och mening.
Religioner
I årskurserna 1–3 anges kristendom, islam och judendom i det centrala innehållet.
Dessa religioner ska behandlas under alla stadier. I årskurserna 4–6 introduceras
hinduism och buddhism. Även i årskurserna 7–9 ingår alla dessa religioner i det
centrala innehållet.
Avgränsningen till religionerna kristendom, islam, judendom, hinduism och
buddhism i kursplanetexten ska, liksom allt centralt innehåll, ses som ett
minimum som inte utesluter att även andra traditioner, som till exempel shinto,
sikhism eller wicca, berörs i undervisningen. Detta urval måste som alltid ske
utifrån lärarens didaktiska överväganden och förändringar i omvärlden samt med
hänsyn till elevernas intressen och livsvärldar. Urvalet av religioner är motiverat
utifrån flera överväganden: Religionernas antal anhängare globalt och nationellt,
deras relevans i ett svenskt och internationellt sammanhang och för elevernas
livsvärld, kopplingar till erkända nationella minoriteter samt religionernas
historiska betydelse.
Ordningsföljden i uppräkningen av de religioner som ska studeras kan vara en
vägledning för läraren när det gäller tyngdpunkten i undervisningen. En viss
övervikt på kristendom, islam och judendom i undervisningen är rimlig. Dels
utifrån de överväganden som nämnts ovan. Dels utifrån den betydelse som dessa
religioner har för elevernas förutsättningar att tolka kulturella uttryck som omger
dem i vardagen.
Uppräkningen av religioner ska inte uppfattas som att dessa utgör klart
avgränsade, enhetliga och oföränderliga traditioner. De olika religiösa
traditionerna rymmer inom sig en stor mångfald, vilket kursplanen strävar efter att
betona. Gränserna mellan de olika religionerna är inte heller alltid tydliga.
Konkreta religiösa uttryck samt centrala tankegångar och
urkunder
Det finns en progressionstanke bakom urvalet av det innehåll som ska belysas i
relation till de olika religionerna i grundskolans olika årskurser. I årskurserna 1–3
betonas högtider, symboler och berättelser, i årskurserna 4–6 även ritualer och
religiöst motiverade levnadsregler samt heliga platser och rum, och i årskurserna
7–9 blir det en starkare betoning av centrala tankegångar och urkunder.
Eleverna ska i undervisningen möta sådana delar av de religiösa traditionerna som
är viktiga för utövande barn och ungdomar i ungefär samma ålder som de själva.
Högtider, symboler och berättelser är ofta de första delarna av religionen som
utövande barn kommer i kontakt med. Religiösa levnadsregler blir ofta mer
aktuella i mellanstadieåldern, medan religionernas tankesystem vanligen
introduceras i tonåren. Det är viktigt att betona att de centrala tankegångar som
24 KOMMENTARMATERIAL TILL KURSPLANEN I RELIGIONSKUNSKAP
lyfts fram i årskurserna 4–6 handlar om tankegångar i relation till innehållet
ritualer, levnadsregler och heliga platser och rum. Det är alltså inte tänkt att
undervisningen på denna nivå ska behandla omfattande innehåll om centrala
tankegångar inom religioner i allmänhet.
På mellanstadiet är det alltså den levda religionen och hur den kan ta sig konkreta
uttryck som undervisningen ska behandla. Det innebär att undervisningen i de
lägre årskurserna får ett tydligt samtidsfokus. Detta kan bidra till att öka elevernas
kunskaper om den mångfald av religioner som finns i vårt samhälle, vilken
betydelse religionen har och hur den tar sig uttryck för människor som lever med
den. Sådana kunskaper kan leda till att minska främlingskap och öka förståelsen
för olika sätt att leva, tänka och tro.
I årskurserna 7–9 flyttas fokus i undervisningen till att starkare betona
religionernas centrala tankegångar och urkunder. Här kan undervisningen ge en
mer sammanhängande bild av hur centrala trosföreställningar, världsbilder och
moraluppfattningar hänger ihop med berättelser och religiös praktik inom
religionerna.
Likheter och skillnader
I såväl årskurserna 4–6 som årskurserna 7–9 anger kursplanen att eleverna ska få
undervisning om likheter och skillnader mellan och inom religioner. I årskurserna
4–6 finns innehållspunkten likheter och skillnader mellan och inom några
religioner. I de högre årskurserna möter eleverna det bredare och mer fördjupande
innehållet likheter och skillnader i religiösa tolkningar och praktiker mellan och
inom olika religioner.
Genom att studera likheter mellan religioner kan eleverna bli medvetna om att
vissa religioner har gemensamma historiska rötter och berättelser. Undervisningen
kan också uppmärksamma att det finns inslag av riter och moraluppfattningar med
liknande drag även mellan religioner som saknar en gemensam historia. Samtidigt
är det viktigt att belysa olika religioners särskiljande religiösa praktiker och
tankegångar. Genom att behandla både likheter och skillnader kan undervisningen
bidra till att eleverna får kunskaper om den religiösa mångfald som präglar
Sverige och världen. Samtidigt kan de då få förståelse för att det finns mycket
som förenar människor med olika religioner och livsåskådningar.
Likheter och skillnader inom religioner handlar om den stora variation i tolkning
och utövning som präglar alla religioner. Att undervisa om variationen inom
religioner är viktigt för att motverka stereotypa bilder av att alla som bekänner sig
till en viss religion gör samma tolkningar och praktiserar på samma sätt. På
individnivå kan undervisningen ge exempel på människors olika sätt att förstå och
uttrycka sin religiositet samt olika sätt att förhålla sig till levnadsregler, urkunder
och religiösa ledare. På gruppnivå kan undervisningen belysa att människor ofta
utövar sin religion på olika sätt beroende på till exempel kön, ålder och var i
världen de bor.
25 KOMMENTARMATERIAL TILL KURSPLANEN I RELIGIONSKUNSKAP
I årskurserna 7–9 lyfter kursplanen också explicit fram huvudinriktningar inom
kristendom och andra religioner och belyser på så sätt likheter och skillnader
inom religioner på makronivå. Vad som förenar och skiljer protestantism,
katolicism och ortodoxi, sunni och shia eller olika inriktningar inom judendom,
hinduism och buddhism är en viktig aspekt av religiös mångfald och av stor
betydelse för att kunna granska relationen mellan religion och samhälle.
Symbolik och mening
I årskurserna 7–9 finns det centrala innehållet tolkning av och samtal om religiös
och livsåskådningsmässig symbolik och mening i Bibeln och andra religiösa
urkunder, samt i ritualer och estetiska uttryck. Genom att eleverna både på egen
hand och tillsammans med andra får tolka och diskutera innebörder i myter,
liknelser, böner, religiösa ceremonier och ritualer, matvanor, konst, musik och
arkitektur utvecklar de en djupare förståelse för religiöst symbolspråk. Det
synliggör hur olika budskap gestaltas och förmedlas inom de religiösa
traditionerna och knyter samman urkunder, centrala tankegångar och den religiösa
praktiken. Här finns också ingångar till det innehåll som handlar om analys av
och reflektion över etiska frågor och livsfrågor utifrån tolkningar inom religioner.
Religionernas uppkomst, spridning och geografiska
utbredning
På högstadiet ska undervisningen också behandla religionernas uppkomst,
spridning och geografiska utbredning i dag. För att eleverna ska förstå religiösa
tankegångar och praktiker i dag är det viktigt att de får med sig kunskaper om de
historiska sammanhang där olika religionsstiftare har verkat och där religionerna
har utvecklats och spritts över världen.
Sekulära livsåskådningar
I årskurserna 7–9 ska studierna även omfatta en orientering om sekulära
livsåskådningar och livshållningar. Sådana livsåskådningar utgår inte sällan från
en vetenskaplig världsbild och tillskriver inte etiken ett gudomligt ursprung. I
stället bygger de på idén att etiska principer kan legitimeras fullt ut av människors
eget tänkande.
Kursplanen anger inte vilka sekulära livsåskådningar och livshållningar som ska
tas upp i undervisningen. Olika sekulära livsåskådningar och livshållningar har
ofta en stark koppling till sin samtid. För att bedöma vad som är relevant att ta
upp i undervisningen måste man därför ta hänsyn till vad som är aktuellt i
elevernas livsvärldar och i samhället i stort. Det kan handla om välkända
livsåskådningar som sekulär humanism, marxism och feminism. Det vill säga
tankesystem med förhållandevis sammanhängande uppfattningar om verkligheten
och om etik.
Med livshållningar avses moraluppfattningar och bilder av verkligheten som
exempelvis veganism, ateism och vetenskaplig skepticism, som utgår från
26 KOMMENTARMATERIAL TILL KURSPLANEN I RELIGIONSKUNSKAP
uppfattningar inom mer begränsade områden. Ateism, till exempel, innebär bara
att man förnekar att det finns någon gud. Utifrån en sådan grundhållning kan man
sedan bilda sig andra uppfattningar om allt från universums tillkomst till etiska
frågeställningar. En ateistisk grundsyn leder inte automatiskt vidare till någon
särskild uppfattning i andra frågor.
Religion och samhälle
Kunskapsområdet ”Religion och samhälle” behandlar frågor om relationen mellan
samhälle och religion i vår egen tid och genom historien. Det handlar om hur
religion framställs i offentligheten, religionens roll i samhället,
sekulariseringsprocesser och om konflikter och samförstånd i värdefrågor.
Hur religion framställs
Även utanför skolan möter eleverna information och åsikter om religion,
religiositet och religionsutövare. Det sker inte sällan genom skildringar ur ett
utifrånperspektiv där religion och den religiösa människan kan framstå som
främmande och udda, samtidigt som det sekulära perspektivet framställs som
norm. Sådana skildringar behöver eleverna lära sig att granska med ett kritiskt
förhållningssätt.
Lika viktigt är det att eleverna får lära sig att granska information och åsikter från
olika samfund och individer som yttrar sig utifrån religiös tillhörighet. I vissa
sammanhang representeras religion av förhållningssätt, händelser och personer
som kan förknippas med konflikter, fundamentalism och fanatism. Även om
undervisningen behöver lyfta det som kan vara problematiskt med religion och
religionsutövning är det viktigt att inte låta sådana bilder bidra till utanförskap,
främlingsfientlighet, segregation och polarisering. För att eleverna ska kunna
tänka kritiskt och självständigt kring religion och inte acceptera förenklade och
fördomsfulla beskrivningar behöver undervisningen visa på sådana strukturer. I
årskurserna 4–6 finns därför det centrala innehållet hur religioner framställs och
representeras på olika sätt i media och i andra sammanhang och hur det kan
påverka människors bilder av sig själva och andra. I årskurserna 7–9 ökar
komplexiteten genom formuleringen kritisk granskning av hur religion och
religiositet framställs och representeras på olika sätt i media och i andra
sammanhang och hur det kan påverka individen och samhället i stort.
Religionens roll i samhället
Att det inte var så länge sedan kristendomen genomsyrade både skolan och
närsamhället utgör en viktig grund för att studera religionens roll i dagens
samhälle. Detta innehåll finns, med lite olika fokus, med i kursplanen i alla
stadier. För årskurserna 1–3 finns ett konkret innehåll som behandlar
kristendomens roll i elevernas närmiljö förr i tiden. I årskurserna 4–6 vidgas detta
till kristendomens betydelse för värderingar och kultur i det svenska samhället
förr och nu. Att kristendomen historiskt sett haft större inflytande i Sverige än
27 KOMMENTARMATERIAL TILL KURSPLANEN I RELIGIONSKUNSKAP
andra religioner är förklaringen till att detta innehåll begränsas till just
kristendomen. I mellanstadiet ska eleverna också få möta människors religiösa
och livsåskådningsmässiga tillhörigheter i Sverige i dag samt hur detta har
förändrats över tid. Därigenom får eleverna också kunskaper om hur
kristendomen i dag lever sida vid sida med andra religioner och livsåskådningar i
ett mångreligiöst och sekulariserat samhälle.
I årskurserna 7–9 möter eleverna i ämnena samhällskunskap och historia ett
innehåll som behandlar samhällsförändringar som har gått hand i hand med, och i
stor utsträckning bidragit till, utvecklingen mot ett mångreligiöst och sekulariserat
samhälle. I ämnet religionskunskap motsvaras det av ett innehåll som behandlar
utvecklingen från enhetskyrka till religiös mångfald och sekularisering i det
svenska samhället.
För att förstå såväl den historiska utvecklingen som vår egen samtid, är det viktigt
att eleverna får kunskaper om att det svenska samhället har genomgått stora
förändringar på kort tid när det gäller religionens inflytande över samhällslivet.
Ett historiskt perspektiv är också nödvändigt för att kunna jämföra hur olika
religiösa traditioner förhåller sig och har förhållit sig till sekulära idéer, liksom
hur olika samhällen förhåller sig till religion.
I Sverige har religion en mer begränsad påverkan på samhälle, kultur och
värderingar jämfört med många andra länder. Genom det centrala innehållet
religionens betydelse i samhället i Sverige jämfört med några andra delar av
världen kan eleverna få förståelse för att relationen mellan religion och samhälle
ser olika ut i olika delar av världen.
Konflikter och samförstånd mellan olika synsätt
Sekulära och pluralistiska samhällen har inte alltid vuxit fram utan motstånd från
religiösa grupper och traditioner, och sekulariseringen har inte alltid präglats av
pluralism och religionsfrihet. Ibland kommer sekulära värderingar i konflikt med
traditionella värderingar som försvaras och motiveras med religiösa argument.
Ibland är det svårt för sekulariserade människor att förstå religiösa människors
bevekelsegrund och vice versa. Därför är konflikter och samförstånd mellan olika
religiösa och olika sekulära synsätt ett centralt innehåll i årskurserna 7–9. En del
frågor orsakar större och mer långlivade kontroverser än andra. Orsakerna till
dessa måste göras begripliga inom ramen för studierna i religionskunskap. I
kursplanens centrala innehåll exemplifieras med frågor om religionsfrihet,
sexualitet och synen på kvinnors och mäns roller, men det kan också handla om
världsbild, vetenskap och yttrandefrihet.
Det är viktigt att studierna inte stannar vid konflikterna, utan att eleverna också
får kunskaper om hur meningsskiljaktigheter kan lösas. I dag är det till exempel
många samfund som efter långdragna konflikter har kvinnliga religiösa ledare och
viger samkönade par. Det är också viktigt att undervisningen förmedlar att många
värderingskonflikter i samhället uppstår kring helt andra skiljelinjer än den mellan
religion och sekularism. Vår samtid beskrivs till exempel ofta som polariserad i
28 KOMMENTARMATERIAL TILL KURSPLANEN I RELIGIONSKUNSKAP
vissa värdefrågor, och människors ståndpunkter i dessa frågor hänger inte alltid
på något självklart sätt ihop med deras religion eller livsåskådning.
Etik och livsfrågor
Kunskapsområdet ”Etik och livsfrågor” har ett innehåll som inbjuder till samtal
och reflektion. Tyngdpunkten ligger på frågor som ofta saknar självklara svar och
som springer ur människors behov av moral, mening, identitet och samhörighet
med andra. Moraliska frågor och livsfrågor behandlas inom religionerna, och
religioner är därför en ingång till kunskapsområdet. Andra ingångar som anges i
kursplanen är dels elevernas egna tankar och argument, dels etiska modeller.
Moraliska frågor och etiska modeller
I ämnet religionskunskap ska eleverna utveckla sin förmåga till etisk
argumentation. För att en sådan argumentation inte ska stanna vid formuleringar
av åsikter och tyckanden som saknar klara och tydliga motiveringar är det
nödvändigt att eleverna får pröva sina tankar i samtal med andra. Det är också
viktigt att reflektionen görs mot en bakgrund av kunskaper om etiken inom
religion och filosofi. Genom att eleverna får möta etiska frågeställningar, begrepp
och argumentationslinjer som har diskuterats i religiösa tolkningar och
moralfilosofiska resonemang kan de själva börja utveckla ett analytiskt
förhållningssätt. En progression i kunskapsområdet består i att den moraliska och
etiska analysen utgår från elevernas egna argument och olika religiösa tolkningar i
årskurserna 4–6, medan analyserna i årskurserna 7–9 även ska förhålla sig till
andra livsåskådningar och till etiska modeller.
I årskurserna 4–6 möter eleverna det centrala innehållet samtal om och reflektion
över vardagliga moraliska frågor utifrån elevernas egna argument och olika
religiösa tolkningar. Kursplanen anger vidare att sådana frågor kan handla om
ansvar, utanförskap, kränkningar, jämställdhet och sexualitet.
I årskurserna 7–9 introducerar kursplanen teoretiska verktyg på etikområdet
genom innehållet grundprinciper inom några etiska modeller, till exempel
konsekvensetik och pliktetik. Genom att utgå från olika etiska modeller kan
eleverna pröva hur dessa kan leda fram till skilda lösningar på etiska dilemman.
På så sätt kan de få en djupare förståelse för de principer som modellerna bygger
på. Eleverna kan då också bilda sig egna uppfattningar om styrkor och svagheter
med olika modeller.
Etiska modeller i kursplanen ska dock inte förstås endast som verktyg för att lösa
etiska dilemman. Det finns också utrymme för att behandla sådana etiska
resonemang som strävar efter en mer långsiktig reflektion över det goda livet och
den goda människan. Ett exempel kan vara dygdetik. Snarare än att fokusera på
vilka handlingar som kan betraktas som rätta eller orätta, riktar dygdetiken
blicken mot frågan vilka människor vi vill och bör vara och vad det innebär att
göra gott. Innehållet om etiska modeller ska utgöra en av utgångspunkterna för
29 KOMMENTARMATERIAL TILL KURSPLANEN I RELIGIONSKUNSKAP
elevernas etiska analys. Detta uttrycks i det centrala innehållet analys av och
reflektion över etiska frågor utifrån elevernas egna argument samt utifrån
tolkningar inom religioner och andra livsåskådningar och utifrån etiska modeller.
Vidare anges som exempel att sådana frågor kan handla om etiska begrepp som
frihet, rättvisa och solidaritet.
Livsfrågor
Även undervisningen om livsfrågor behöver utgå både från elevernas egna tankar
och utifrån hur sådana frågor tolkas inom religioner och andra livsåskådningar.
Det finns också många spännande ingångar till livsfrågorna i litteraturen och
populärkulturen.
I årskurserna 4–6 ska undervisningen rymma samtal om och reflektion över
livsfrågor utifrån elevernas egna tankar och olika religiösa tolkningar.
Kursplanen exemplifierar med livsfrågorna vad som är viktigt i livet och olika
föreställningar om vad som händer efter döden.
I de högre årskurserna ska även andra livsåskådningar utgöra en bakgrund för
reflektionen. Kursplanen anger att eleverna ska få möta innehållet samtal om och
reflektion över livsfrågor utifrån elevernas egna tankar samt utifrån tolkningar
inom religioner och andra livsåskådningar. Som exempel på livsfrågor för de
äldre eleverna nämns identitet, kärlek, sexualitet och meningen med livet.
Progressionen ligger i djupet och komplexiteten hos de frågor och teman som tas
upp. I senare årskurser förväntas undervisningen bidra till djupare reflektioner,
fler utblickar och mer problematisering. De källor som används som utgångspunkt
för samtalen kan också vara mer avancerade högre upp i åldrarna, även om de
fortfarande är anpassade efter åldersgruppen.
30 KOMMENTARMATERIAL TILL KURSPLANEN I RELIGIONSKUNSKAP
Kommentarer till kursplanens
bedömnings- och betygskriterier
Bedömnings- och betygskriteriernas uppgift är att fungera som måttstock för
bedömning av elevens kunskaper. Kriterierna behöver läsas och tolkas i relation
till syftet, det centrala innehållet och den undervisning som har bedrivits.
Läraren använder bedömnings- och betygskriterierna för att bedöma elevens
kunskapsutveckling inom ämnet. Det kan vara omdömen i den individuella
utvecklingsplanen, för att avgöra om eleven behöver ges stöd i form av extra
anpassningar inom ramen för undervisningen eller särskilt stöd. Ett annat skäl kan
vara att säkerställa att eleverna får tillräckliga utmaningar för att nå så långt som
möjligt enligt utbildningens mål. Att ge ett omdöme innebär att läraren värderar
de kunskaper eleven hittills har inhämtat i ämnet, utifrån vad undervisningen har
gett eleven förutsättningar att utveckla i förhållande till kriterierna. I de årskurser
betyg sätts använder läraren betygskriterierna som ett verktyg för att bedöma
elevens kunskaper vid betygssättningen.
Kriterier för bedömning av godtagbara kunskaper
I vissa ämnen och årskurser i lågstadiet finns kriterier som är ett stöd för läraren
för att bedöma om en elev har uppnått en lägsta godtagbar nivå vid slutet av en
årskurs. Många elever kan förstås ha kommit längre i sin kunskapsutveckling.
Läraren gör avstämningar i förhållande till bedömningskriterierna under
terminerna för att sammanfatta och dokumentera det kunnande eleverna har visat.
Sådana avstämningar är ett sätt för läraren att säkerställa att det finns ett brett och
varierat underlag vid tiden för bedömning av om en elev når eller inte når de
bedömningskriterier som minst ska uppnås.
Betygskriterier
Betygskriterier används för betygssättning i vissa årskurser. Läraren fäster vid
betygssättningen mer vikt vid sådana kunskaper som betonas i syftet eller som
kan kopplas till många eller omfångsrika punkter i det centrala innehållet. Läraren
fäster också mer vikt vid sådant som har fokuserats i undervisningen och där
eleverna fått möjlighet att särskilt fördjupa sina kunskaper. Det innehållsliga
sammanhanget är viktigt då de val läraren gör i undervisningen har betydelse för
vad som blir möjligt för eleverna att lära sig och därmed vad som blir relevant att
bedöma. Detta är skälet till att betygskriterierna måste läsas och tolkas i relation
till syftet, det centrala innehållet och den undervisning som har bedrivits.
Betygskriterierna i årskurs 6 och 9 liknar i stor utsträckning varandra. Men när
läraren tolkar betygskriterierna i relation till kursplanen och undervisningen blir
det dock uppenbart att progressionen bärs av det centrala innehållet som skiljer
sig åt mellan olika stadier, och att det konkreta undervisningsinnehållet blir mer
komplext i högstadiet.
31 KOMMENTARMATERIAL TILL KURSPLANEN I RELIGIONSKUNSKAP
För att betygskriterierna ska fungera som ett användbart verktyg för en
sammantagen bedömning vid betygssättning är de formulerade på ett
övergripande sätt. På så vis ger de läraren möjligheter att göra en allsidig
bedömning utifrån ett brett och varierat underlag som lämnat utrymme för eleven
att visa sina kunskaper på olika sätt. Under terminen görs också avstämningar i
förhållande till betygskriterierna för att sammanfatta och dokumentera det
kunnande eleverna har visat. Sådana avstämningar är ett sätt för läraren att
säkerställa att det finns ett brett och varierat underlag vid tiden för betygssättning.
Lärarens uppgift är att sätta det betyg som sammantaget motsvarar elevens
kunskaper genom att hitta den bästa överensstämmelsen mellan betygsunderlaget
och betygskriterierna. En sammantagen bedömning handlar om att läraren
analyserar både hur elevens kunskaper förhåller sig till betygskriteriernas delar
och vilket betyg som helheten indikerar. För att få en bild av den sammantagna
nivån på elevens kunskaper är tyngdpunkterna i ämnet vägledande. Läs mer om
sammantagen bedömning vid betygssättning i Kommentarer till Skolverkets
allmänna råd om betyg och prövning.
Kriterierna för bedömning av godtagbara
kunskaper i samhällsorienterande ämnen årskurs
3
Kriterierna för bedömning av godtagbara kunskaper i slutet av årskurs 3 är
gemensamma för de samhällsorienterande ämnena geografi, historia,
religionskunskap och samhällskunskap. För att bedömningskriterierna i årskurs 3
inte ska vara onödigt omfattande och detaljerade, bygger de på gemensamma
inslag från de långsiktiga målen i alla de samhällsorienterande ämnena.
Det första stycket avser att rikta lärarens bedömningsfokus mot aspekter av
kunskap och förståelse som lyfts fram i alla samhällsorienterande ämnen.
Eleven visar grundläggande kunskaper om geografiska och historiska
förhållanden, samhällsförhållanden och religiösa traditioner.
Formuleringen fokuserar på bredden och djupet i elevens kunskaper i förhållande
till ämnenas syfte, det centrala innehållet och den undervisning som har bedrivits.
Dessa kunskaper har ett egenvärde, men de utgör också ett nödvändigt underlag
för elevernas resonemang, reflektioner och samtal i SO-undervisningen.
Eleven beskriver likheter och skillnader samt orsaker och konsekvenser i
sammanhang som är relevanta för ämnena. Eleven samtalar om människors
livsfrågor och levnadsvillkor samt om miljöfrågor och andra samhällsfrågor ur
olika perspektiv.
Formuleringarna ovan riktar bedömningen mot elevernas djupare förståelse av
ämnesinnehållet. De fokuserar på med vilken kvalitet eleven utifrån sin ålder kan
använda sig av jämförelser och orsakssamband som verktyg för att förstå och
32 KOMMENTARMATERIAL TILL KURSPLANEN I RELIGIONSKUNSKAP
förklara de samhällsorienterande ämnenas innehåll. En annan aspekt av
bedömningen inriktas mot elevens förmåga att reflektera över ämnesinnehållet
och inta olika perspektiv. Det kan till exempel handla om perspektiv som barn –
vuxna, nutid – framtid eller lokalt – globalt.
Avslutningsvis finns en formulering som riktar fokus mot elevens användning av
ämnesspecifika begrepp, metoder och verktyg. Det omfattar en samlad
bedömning av elevens förmåga att använda metoder för att söka information och
att delta i enkla källkritiska samtal. Hit hör också verktyg som kartor, jordglob
och tidslinjer samt ämnesspecifika begrepp.
Eleven använder begrepp, metoder och verktyg från de samhällsorienterande
ämnena.
I sin bedömning tar läraren hänsyn till bredden och djupet i elevens kunnande, det
vill säga att eleven vid en samlad bedömning har godtagbara kunskaper när det
gäller de begrepp, metoder och verktyg som behandlats i undervisningen. Läraren
kan också väga in hur väl eleven använder olika begrepp, metoder och verktyg
utifrån olika syften.
Betygskriterierna i ämnet religionskunskap
årskurserna 6 och 9
Betygskriterierna i religionskunskap svarar mot ämnets tre mål.
• Det första stycket utgår från det långsiktiga målet som handlar om kunskaper
om religioner och andra livsåskådningar.
• Det andra stycket utgår från det långsiktiga målet som handlar om religion
och samhälle.
• Det sista stycket utgår från det långsiktiga målet om etik och livsfrågor.
Kunskaper om religioner och andra livsåskådningar samt om olika
tolkningar och varierande praktiker inom dessa
Formuleringarna i det första stycket i betygskriterierna (som återges nedan) riktar
bedömningens fokus mot bredden och djupet i elevens kunskaper om religioner
och andra livsåskådningar. Dessa kunskaper har ett egenvärde, men de är också
nödvändiga när eleven behandlar frågor om relationen mellan religion och
samhälle eller resonerar om moraliska frågor och livsfrågor.
Årskurs 6: Eleven visar grundläggande/goda/mycket goda kunskaper om
religioner.
Årskurs 9: Eleven visar grundläggande/goda/mycket goda kunskaper om
religioner och andra livsåskådningar.
Formuleringen avser att rikta bedömningens fokus mot bredden och djupet i
elevens kunskaper om religioner och andra livsåskådningar i förhållande till
33 KOMMENTARMATERIAL TILL KURSPLANEN I RELIGIONSKUNSKAP
ämnets syfte, centrala innehåll och den undervisning som har bedrivits. Det
innebär att bedömningen inriktas mot hur breda och djupa kunskaper eleven har
om så stora delar som möjligt av det studerade innehållet i kunskapsområdet
”Religioner och andra livsåskådningar”. Läraren väger också in i vilken
utsträckning eleven ger relevanta exempel och använder begrepp som är relevanta
i relation till innehållet.
Årskurs 6: Eleven för enkla/utvecklade/välutvecklade resonemang om likheter
och skillnader mellan och inom några religioner samt om vad religion kan betyda
för människor.
Årskurs 9: Eleven för enkla/utvecklade/välutvecklade resonemang om likheter
och skillnader i centrala tankegångar och religiösa praktiker mellan och inom
olika religioner samt om vad religion och livsåskådning kan betyda för
människor.
Formuleringarna ovan avser att rikta lärarens bedömningsfokus mot djupet och
bredden i de kunskaper eleven har om religioner och andra livsåskådningar och
vilken betydelse de kan ha i människors liv. I bedömningen av kvaliteten i
elevens resonemang om likheter och skillnader mellan och inom religioner
premierar läraren mer djupgående och förklarande jämförelser framför
jämförelser som är mer deskriptiva och endast fokuserar på yttre kännetecken hos
olika religiösa traditioner. I bedömningen väger läraren in i vilken mån eleven ger
exempel på den inre variation i tolkningsmönster och religiös praktik som finns
inom olika religioner, liksom exempel på vad religion och livsåskådning kan
betyda för människor. Tanken är också att läraren i bedömningen av elevens
resonemang tar hänsyn till bredden och relevansen i det innehåll som understödjer
resonemangen.
Förmåga att kritiskt granska frågor som rör relationen mellan religion
och samhälle
Formuleringarna i det andra stycket handlar om kunskaper om och kritisk
granskning av frågor som rör hur religion och samhälle påverkas av och påverkar
varandra. Det täcker bland annat frågor om hur religion framställs i olika
sammanhang, religionens betydelse i samhället under olika tider och på olika
platser, samhällets religiösa mångfald och värdefrågor som berör religion och
samhälle.
Årskurs 6: Eleven visar grundläggande/goda/mycket goda kunskaper om frågor
som rör relationen mellan religion och samhälle.
Årskurs 9: Eleven för enkla/utvecklade/välutvecklade resonemang om frågor
som rör relationen mellan religion och samhälle.
Innebörden av formuleringarna ovan är att läraren vid betygssättningen gör en
samlad bedömning av elevens kunskaper och resonemang om de olika frågor som
behandlas i det centrala innehållets kunskapsområde ”Religion och samhälle”.
Formuleringen för årskurs 6 riktar fokus mot bedömning av bredden i elevens
34 KOMMENTARMATERIAL TILL KURSPLANEN I RELIGIONSKUNSKAP
kunskaper i förhållande till undervisningsinnehållet, men den ger också utrymme
för läraren att bedöma djupet i elevens kunskaper om relationen mellan religion
och samhälle.
I högstadiet bedömer läraren elevens resonemang om frågor som rör relationen
mellan religion och samhälle. Här kan läraren ta hänsyn till exempelvis graden av
problematisering, nyansering och perspektivbyten i elevens resonemang. Tanken
är också att läraren i bedömningen av elevens resonemang tar hänsyn till bredden
och relevansen i det innehåll och de begrepp som understödjer resonemangen.
Förmåga att resonera om etik, moraliska frågor och livsfrågor utifrån
olika perspektiv
Det tredje stycket i betygskriterierna handlar om resonemang om etik, moraliska
frågor och livsfrågor.
Årskurs 6 och 9: Eleven för enkla/utvecklade/välutvecklade resonemang om
[åk 9: etik,] moraliska frågor och livsfrågor.
I bedömningen av elevens resonemang om etik (årskurs 9), moraliska frågor och
livsfrågor tar läraren hänsyn till graden av problematisering, nyansering och
perspektivbyten i elevens resonemang. Tanken är också att läraren i bedömningen
tar hänsyn till bredden och relevansen i det innehåll och de begrepp som
understödjer resonemangen. I årskurs 9 väger läraren också in med vilken
förtrogenhet eleven förhåller sig till olika etiska modeller. 