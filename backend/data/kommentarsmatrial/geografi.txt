Inledning
Till varje kursplan finns ett kommentarmaterial. Det riktar sig till lärare, rektorer
och andra som är verksamma inom skolväsendet. Avsikten med materialet är att
ge en bredare och djupare förståelse för de urval och ställningstaganden som
ligger bakom texten i kursplanen. Materialet beskriver också hur det centrala
innehållet utvecklas över årskurserna och vad lärare kan fokusera på när de gör
bedömningar i relation till kriterierna för bedömning av godtagbara kunskaper
och betygskriterierna.
Formuleringar som är hämtade direkt från kursplanen är genomgående
kursiverade i texten.
5 KOMMENTARMATERIAL TILL KURSPLANEN I GEOGRAFI
Kommentarer till kursplanens syfte
Syftestexten riktar sig till läraren och beskriver de övergripande målsättningar
som ska gälla för undervisningen i det aktuella ämnet. Syftet är därför en viktig
del när lärare planerar och genomför undervisningen. Syftestexten avslutas med
ett antal långsiktiga mål som avgränsar de delar av syftet som ligger till grund för
bedömnings- och betygskriterierna.
Geografiska förhållanden och mönster i olika delar
av världen
Människors upptäckarglädje och naturliga nyfikenhet på sin omvärld är en
tillgång för geografiämnet. Det finns ett egenvärde i att utveckla kunskaper om
jordens olika livsmiljöer, samhällen och människor. Det är helt enkelt lite roligare
att leva i en värld som man vet mycket om. Geografisk nyfikenhet är också en bra
grund för att skapa förståelse och engagemang kring människors olika
levnadsvillkor.
Undervisningen i geografi behöver därför bidra till att eleverna utvecklar
kunskaper om geografiska förhållanden och mönster på olika platser och i olika
regioner. Härigenom utvecklas elevernas geografiska referensram och deras
förståelse av landskap och livsmiljöer i olika delar av världen. Eleverna behöver
dessa kunskaper för att kunna sätta sig själva i relation till omvärlden. Att få
upptäcka och kunna orientera sig i sin omvärld är grundläggande mänskliga
behov. Där kan ämnet geografi bidra med att flytta gränserna för den värld
eleverna erbjuds att utforska.
Naturgivna processer och människans
verksamheter
Ingen plats är statisk. Det pågår ständigt olika naturliga och av människan
skapade processer som ger upphov till nya mönster i landskapet. Vi människor är
sociala varelser som tillsammans bygger samhällen, i naturen och av naturen. Att
vi på detta sätt är en del av världen betyder att våra handlingar inte bara berör oss
själva utan också vår livsmiljö med dess natur och människorna som lever där.
Denna ömsesidiga växelverkan med omgivningen betyder att vi på en mängd
olika sätt påverkas som individer av vår livsmiljö. Vi anpassar till exempel vår
klädsel efter väderlek och miljö. På samma sätt påverkas vår sinnesstämning av
vilken plats vi befinner oss på. Naturgivna processer påverkar oss också på
samhällsnivå. Torka medför till exempel stigande elpriser när
kraftverksdammarnas magasin sjunker, vilket i sin tur medför att också andra
energislag blir dyrare.
6 KOMMENTARMATERIAL TILL KURSPLANEN I GEOGRAFI
När eleverna får tillfälle att reflektera över var de själva befinner sig i sådana
ständigt pågående samspel och hur dessa ser ut i den egna vardagen skapas
förutsättningar för att kunna se världen ur ett helhetsperspektiv. Därför anger
kursplanen att undervisningen ska vidga och fördjupa elevernas kunskaper om
naturgivna processer och människans verksamheter i olika delar av världen, och
hur dessa påverkar landskap och livsmiljöer. Naturgivna processer innefattar till
exempel plattektonik, klimat, vittring och erosion, medan mänskliga verksamheter
kan vara skogsavverkning, uppodling av mark och förtätning av stadsmiljöer.
Gemensamt för dessa processer är att de orsakar förändringar som kan förklara
olika mönster som framträder på jordytan. Medan naturgeografiska processer
skapar mönster i form av exempelvis bergskedjor, flodsystem och klimatzoner, så
ger människors verksamheter upphov till kulturlandskap med mönster som vägnät
och städer.
När eleverna får kunskap om olika geografiska processer kan de lättare föreställa
sig olika tänkbara framtidsscenarier och alternativa utvecklingsvägar för
samhällen och platser. De rustas då med användbara argument för att kunna delta
i diskussioner om hur vi kan främja hållbar utveckling. Att ha kunskaper om de
processer som formar och förändrar jordytan berikar också mötena med olika
natur- och kulturlandskap. Det kan inspirera till både vetenskaplig nyfikenhet och
känslomässiga upplevelser av ett landskaps estetiska värden. Förmågan att tolka
och sätta värde på landskapet ökar med kunskaper om vad som format och byggt
upp de mönster som framträder när man betraktar det.
Att växla mellan olika tids- och rumsperspektiv
Genom att eleverna ges förutsättningar att växla mellan olika rumsliga
perspektiv: lokala, regionala och globala, liksom mellan olika tidsperspektiv blir
det möjligt för dem att sätta sig själva i relation till olika miljöer och till
människor som lever på andra platser liksom till det förflutna och framtiden.
Att växla mellan olika rumsliga perspektiv innebär att både kunna zooma in och
zooma ut på jordklotet. Vissa studieobjekt framträder med större skärpa när man
betraktar dem på långt avstånd, medan andra blir tydligare i närbild. I den lokala
skalan studeras verksamheter och processer på en plats och dess närmaste
omgivningar. Denna skalnivå har hög upplösning och rymmer många detaljer. I
en regional och nationell skala utvidgas världen till att omfatta det som inte ligger
inom det direkta upplevelseavståndet. Då blir småskaliga kartor med färre detaljer
viktiga verktyg. I den globala skalan försvinner detaljmyllret. Här framträder i
stället globala processer och mönster som vädersystem, plattektonik,
migrationsströmmar och handelsflöden tydligt.
Ordningsföljden mellan skalorna kan, och bör, växla. Det är inte givet att kunskap
om närmiljön är en förutsättning för att förstå världen. Sambandet kan också vara
omvänt, så att eleven förstår sin egen plats bättre genom att lära sig om andra
delar av världen. Varje elev har unika erfarenheter av och föreställningar om både
7 KOMMENTARMATERIAL TILL KURSPLANEN I GEOGRAFI
sin allra närmaste livsmiljö och resten av världen. De är delar av elevens egen
mentala karta som ständigt förändras och utvecklas.
Att växla mellan olika tidsperspektiv innebär att kunna röra sig över tid när man
betraktar olika geografiska processer och mönster. Tidsperspektiven kan
sammanfattas i dåtid, nutid och framtid. Beroende på vad som studeras kan
tidsskalan komprimeras till det fattbara nuet, eller töjas ut till de ofattbara
tidsrymder som ligger bakåt och framåt i tiden.
Vissa studieobjekt framträder klarare när man betraktar dem här och nu, medan
andra blir tydligare utifrån ett historiskt perspektiv. Att utveckla ett tidsperspektiv
innebär också en möjlighet för eleverna att förstå och kunna förhålla sig till att
olika geografiska processer tar olika lång tid på sig för att omforma landskapet.
Ett byggarbetslag med bulldozers och dynamit kan över en natt förändra ett
landskap som formats under miljontals år av naturgivna processer. Geografiämnet
kan bidra med en insikt om hur kort vår egen tid är i förhållande till all den tid
som varit – och den tid som kommer.
Hållbar utveckling
Läroplanen slår fast att det ingår i skolans uppdrag att belysa hur samhället kan
anpassas för att skapa hållbar utveckling. Kursplanen i geografi anger i
inledningsmeningarna att kunskaper i geografi ger eleverna beredskap att främja
hållbar utveckling. Genom att förena naturvetenskapliga och
samhällsvetenskapliga infallsvinklar har geografiämnet unika förutsättningar att
skapa förståelse för komplexa hållbarhetsfrågor. I kursplanen betonas att ett syfte
med undervisningen är att ge eleverna förutsättningar att utveckla kunskaper om
miljö- och utvecklingsfrågor kopplade till klimatförändringar, människans
tillgång till och användning av naturresurser, samt befolkningsfrågor och
levnadsförhållanden i olika delar av världen.
Det finns olika definitioner av hållbar utveckling och det råder ingen konsensus
om hur begreppet ska tolkas. Den definition som kanske fått störst spridning utgår
från Brundtlandkommissionens FN­rapport från 1987, ”Vår gemensamma
framtid”. Den lyder: ”En hållbar utveckling är en utveckling som tillgodoser våra
behov i dag utan att äventyra kommande generationers möjligheter att tillgodose
sina”. En utbredd tolkning, som tar avstamp i den definitionen, är att hållbar
utveckling innehåller en ekologisk, en social och en ekonomisk dimension där
alla är ömsesidigt beroende av varandra. Utvecklingen kan sägas vara hållbar när
de tre dimensionerna balanserar varandra på ett sätt som innebär att strävan efter
social och ekonomisk jämlikhet och utveckling i världen inte överskrider
ekosystemens kapacitet. Att anlägga ekologiska, sociala och ekonomiska
perspektiv på hållbar utveckling kan innebära att ställa frågan: ”Hur påverkas
naturen, människorna och ekonomin av små och stora beslut på individ- och
samhällsnivå, och var ligger den önskvärda balanspunkten mellan de tre
dimensionerna?” Förmågan att ställa den frågan är avgörande för om eleverna ska
kunna medverka till att utforma framtidens hållbara samhälle.
8 KOMMENTARMATERIAL TILL KURSPLANEN I GEOGRAFI
Eftersom det finns olika uppfattningar om hur dimensionerna bör balansera
varandra och vad som är negativa konsekvenser och för vem, så kommer
innebörden av hållbar utveckling att variera. Att begreppet är svårfångat kan
uppfattas som en svaghet, men det är samtidigt också dess styrka eftersom det
utmanar till ett ständigt pågående samtal om vilken framtid vi vill skapa
tillsammans. Detta samtal kan med fördel föras under geografilektionerna
eftersom många intressekonflikter och frågor med anknytning till
resursanvändning, miljö och människans verksamheter ryms inom ämnet.
Att analysera och reflektera över olika lösningar
När man jämför människors levnadsvillkor mellan olika platser på jorden finner
man stora skillnader, till exempel vad gäller medellivslängd, läskunnighet,
energikonsumtion och tillgång till sjukvård och mediciner. För att eleverna ska
ges förutsättningar att analysera och reflektera över olika lösningar på vår tids
och framtidens globala utmaningar behöver de kunskaper om hur jordens
gemensamma resurser kan användas klokare för att minska fattigdom och ohälsa i
världen. Vad som är klokt finns det många meningar om och det är viktigt att
olika åsikter kommer till uttryck, samtidigt som dessa behöver värderas utifrån
vetenskapligt grundade fakta. Eftersom ämnet behandlar frågor om naturresurser,
klimat, näringsliv, befolkning, migration och bosättning har det goda
förutsättningar att inrymma olika uppfattningar om och aspekter på innehållet.
Genom Agenda 2030 och de globala målen för hållbar utveckling har FN format
en vision och en färdplan för att möta de globala utmaningarna. Sverige och
många andra länder har åtagit sig att arbeta aktivt med Agenda 2030 både i
skolans utbildning och i samhället i stort. Reflektioner kring vår tids och
framtidens globala utmaningar rör också grundläggande värden och perspektiv
som mänskliga rättigheter, demokrati, etik, jämställdhet, globala sammanhang
och internationell solidaritet, som betonas i skolans uppdrag. På så sätt kan
undervisningen bidra till att stärka elevernas möjligheter att göra medvetna val
som främjar hållbar utveckling och internationell solidaritet.
Kartan och geografiska namn och lägen
För att kunna orientera sig i sin omvärld behöver eleverna under alla årskurser
bygga upp och vidareutveckla en geografisk referensram som innefattar namn och
lägen. I skolan, nyhetsförmedlingen och populärkulturen förutsätts vi känna till
namn på olika platser, städer, länder, hav, regioner och världsdelar, veta var på
jorden de ligger och ungefär hur stora de är. Det är en viktig del av människors
allmänbildning att kunna orientera sig i världen. Kunskaper om geografiska namn
och lägen är också centralt för att kunna ställa frågor om var i världen något sker
och för att förstå att platsens läge och förutsättningar har betydelse för vilka
konsekvenserna kan bli.
9 KOMMENTARMATERIAL TILL KURSPLANEN I GEOGRAFI
Den modell som man i geografin använder sig av för att utveckla en geografisk
referensram, orientera sig, tolka världen och presentera resultat är kartan. Därför
anges i kursplanen att undervisningen ska ge eleverna kunskaper om kartan och
kännedom om namn, lägen och storleksrelationer. Sådana kunskaper är också en
integrerad del av alla delar av geografiämnet. Oavsett om man för tillfället
studerar naturgeografiska processer eller hållbar utveckling kommer eleverna att
ha nytta av och kunna vidareutveckla sin geografiska referensram och sin förmåga
att läsa av en karta och förstå hur den visualiserar förhållanden på en plats.
Geografiska analyser
För att få insikter i geografiskt tänkande och hur geografisk kunskap blir till ska
eleverna genom undervisningen utveckla kunskaper i att ställa geografiska
frågor, analysera och dra slutsatser om natur- och kulturlandskap och om
människors levnadsvillkor med hjälp av olika geografiska källor, metoder,
verktyg och begrepp. Att ställa geografiska frågor är en viktig utgångspunkt för
att göra geografiska analyser. Här kan geografiska tankebegrepp som mönster,
samspel eller förändring ge riktning och struktur på frågorna och analyserna.
Begrepp som plats, region, rum och landskap är organiserande begrepp som
speglar särskilda geografiska perspektiv. Sakbegrepp som erosion, naturresurser
eller vegetationszoner används för att beskriva och förklara olika områden inom
geografin. Olika typer av geografiska begrepp är viktiga verktyg för att organisera
och relatera fakta till en geografisk förståelse.
Geografi i vid mening kan innefatta alla företeelser som har en utbredning i
rummet, och därför kan geografiska analyser se ut på väldigt många olika sätt.
Eleverna kan göra geografiska analyser utifrån eget insamlat källmaterial. Det
finns också möjlighet att göra geografiska analyser utifrån material som samlats
in av andra och presenterats i form av till exempel kartor, texter, diagram och
tabeller. Då ligger studieobjekten ofta längre bort, är mer komplexa och omfattar
större växlingar mellan tids- och rumsperspektiv.
Fältstudier är en del av undervisningen i geografi som lyfts fram i kursplanens
centrala innehåll. Genom att eleverna får träna på att använda vetenskapliga
arbets- och förhållningssätt ökar deras förmåga att förstå, tolka och kritiskt
granska geografiska uppgifter i olika sammanhang. Fältstudier är ett sätt att dels
konkretisera ämnet, dels träna observationsförmågan och förmågan att klassificera
och kategorisera landskapets olika mönster. Om eleverna ges möjlighet att arbeta
med alla sinnen och prova på olika arbetssätt, såväl digitala som andra, vidgas
deras förståelse för omvärlden och det komplexa samspelet mellan människan,
samhället och naturen.
Att eleverna själva får göra geografiska analyser kan på olika sätt bidra till att
förverkliga den samlade läroplanens mål om demokratiskt deltagande och omsorg
om miljön. I en komplex värld är det vanligt att uppleva att underlagen för att
kunna fatta beslut inte är tillräckliga – samtidigt som kraven på handling är starka.
10 KOMMENTARMATERIAL TILL KURSPLANEN I GEOGRAFI
Geografiämnet kan bidra till att eleverna får träning i att göra analyser som kan
fungera som beslutsunderlag i situationer med många faktorer att ta hänsyn till.
11 KOMMENTARMATERIAL TILL KURSPLANEN I GEOGRAFI
Kursplanens långsiktiga mål
Kursplanens syftestext avslutas med ett antal långsiktiga mål. Dessa är
avgränsade till de delar av syftet som ligger till grund för bedömnings- och
betygskriterierna. De långsiktiga målen innehåller inte sådant som elevernas
socioemotionella utveckling, värderingar, beteenden eller intresse för ämnet.
Dessa områden är viktiga när lärarna planerar, genomför och utvärderar sin egen
undervisning, men ska inte vara underlag för bedömning och betygssättning.
De långsiktiga målen i ämnet geografi är:
• kunskaper om geografiska förhållanden och mönster samt om hur naturens
processer och människors verksamheter formar och förändrar landskap och
livsmiljöer i olika delar av världen,
• kunskaper om miljö- och utvecklingsfrågor utifrån ekologiska, sociala och
ekonomiska perspektiv på hållbar utveckling, och
• förmåga att utifrån geografiska frågor beskriva och analysera omvärlden med
hjälp av geografins metoder och verktyg.
12 KOMMENTARMATERIAL TILL KURSPLANEN I GEOGRAFI
Kommentarer till kursplanens
centrala innehåll
Det centrala innehållet i kursplanen anger vilket obligatoriskt innehåll som ska
behandlas i undervisningen. Det är uppdelat i kunskapsområden som i sin tur
består av ett antal innehållspunkter. Dessa ska uppfattas som byggstenar som kan
kombineras på olika sätt och väga olika tungt i undervisningen. I planeringen kan
de enskilda punkterna i det centrala innehållet kräva olika mycket utrymme i
undervisningen, beroende på vad de omfattar och på elevgruppens behov och
förutsättningar. Kunskapsområdena bör alltså inte ses som separata
arbetsområden för undervisningen, utan de kan kombineras på de sätt som läraren
bedömer som mest lämpligt för att uppnå syftet med undervisningen för
elevgruppen.
Exempel i innehållet
I det centrala innehållet förekommer vissa exempel. De förtydligar innehållets
inriktning, men är inte uttryck för att de bör prioriteras framför andra alternativ.
Till exempel anges i årskurserna 7–9 att eleverna ska möta innehållet rumslig
utbredning av sårbara platser på jorden, till exempel områden som riskerar att
återkommande drabbas av översvämningar, torka eller jordbävningar. Det
innebär att rumslig utbredning av sårbara platser på jorden är ett obligatoriskt
innehåll i årskurserna 7–9. Däremot kan undervisningen lika väl som att behandla
översvämningar, torka eller jordbävningar ta upp skogsbränder, vulkanutbrott och
jorderosion eller liknande.
Här kommer först kommentarer till det centrala innehållet i samhällsorienterande
ämnen (SO) för årskurserna 1–3. Därefter följer kommentarer till det centrala
innehållet i geografi för årskurserna 4–9.
Innehållet i samhällsorienterande
ämnen årskurserna 1–3
Det centrala innehållet i SO för årskurserna 1–3 är ett samlat innehåll för de fyra
ämnena geografi, historia, religionskunskap och samhällskunskap. De kunskaper
och förmågor som eleverna ska utveckla i de samhällsorienterande ämnena i
årskurserna 1–3 finns i respektive ämnes kursplan. Det är därför av stor vikt att
läsa och tillgodogöra sig kursplanerna för geografi, historia, religionskunskap och
samhällskunskap för att förstå det centrala innehållet i SO för årskurserna 1–3.
Detta är även viktigt för att kunna se hur progressionen ser ut i respektive ämne.
13 KOMMENTARMATERIAL TILL KURSPLANEN I GEOGRAFI
Det centrala innehållet i SO 1–3 är indelat i fyra ämnesövergripande
kunskapsområden: ”Att leva tillsammans”, ”Att leva i närområdet”, ”Att leva i
världen” och ”Att undersöka verkligheten”. På så sätt drar innehållet i SO inga
skarpa gränser mellan de samhällsorienterande ämnena. Däremot visar
kommentarmaterialet på kopplingar mellan innehållet i SO för årskurserna 1–3
och innehållet för senare årskurser för varje ämne.
Innehållet i de tre första kunskapsområdena ger en möjlighet att gå från det lilla
och lokala, till det stora och globala. Det elevnära behöver inte alltid vara det som
ligger nära i tid och rum, utan det kan lika gärna vara frågor om händelser och
företeelser som ligger långt bort rumsligt och tidsmässigt, men som anknyter till
elevernas erfarenhet. Genom att hänvisa till det elevnära kan undervisningen
bygga vidare på elevernas förförståelse.
Det fjärde kunskapsområdet ”Att undersöka verkligheten” handlar om de
specifika begrepp och redskap som eleverna behöver för att tillägna sig och
utveckla sina kunskaper i SO 1–3, men även för vidare studier i årskurserna 4–9 i
geografi, historia, religionskunskap och samhällskunskap. Kunskapsområdet ”Att
undersöka verkligheten” ska betraktas som de tre första områdenas verktygslåda.
Det ska alltså inte studeras separat, utan integreras med de övriga
kunskapsområdena.
Att leva tillsammans
Kunskapsområdet ”Att leva tillsammans” beskriver ett innehåll som ligger nära
elevernas egna erfarenheter. Det berör förutsättningar och villkor för umgänget
med andra människor i familjen, skolan och samhället. Elevernas tankar och de
nära relationerna står i fokus.
Migration
I det mångkulturella samhället är förståelse för drivkrafterna bakom, och
konsekvenserna av,migration av stor betydelse.Därför rymmer kursplanen iSO1–3
innehållspunkten migration inom ett land och mellan länder. Genom att lyfta fram
vad detta kan ha för orsaker och få för konsekvensersträvar kursplanen efter att
eleverna tidigtska få träna på att tänka analytiskt i SO-undervisningen. Det här
innehållet kan bidra till att öka elevernas förståelse för varför människor flyttar
från andra länder till Sverige. Elevernas egna och andras erfarenheter av att flytta
kan bli en ingång till vidare studier om befolkningsfrågor, migration och identitet
i de högre årskurserna i geografi, historia, religionskunskap och samhällskunskap.
Livet förr i tiden
Innehålletskildringar av människors levnadsvillkor förr i tiden, till exempel i
barnlitteratur,sånger och filmer, låter eleverna komma i kontakt med beskrivningar
av människorslevnadsvillkor under olika tider. Det öppnar för jämförelser mellan
elevernas egen tid och den tid som har varit. Detta innehåll stämmer väl överens
med kursplanen i historia, där det övergripande syftet är att undervisningen ska
14 KOMMENTARMATERIAL TILL KURSPLANEN I GEOGRAFI
utveckla elevernas historiemedvetande, det vill säga deras upplevelser av
sammanhang mellan det förflutna, nutiden och framtiden. Genom innehållet minnen
berättade avmänniskorsomlever nu kan eleverna också förstå att de själva är en del
av historien.
Levnadsvillkor är en lång historisk linje somlöper som en röd tråd genom
kursplanen i historia. Genom att eleverna fårinblick i människorslevnadsvillkor
förr kan undervisningen hjälpa dem att utveckla historisk empati. Det innebär en
insikt om att människors sätt att tänka och handla färgas av värderingar och villkor
i deras samtid.
Moraliska frågor och livsfrågor
Innehållspunkten samtal om och reflektion över moraliska frågor och livsfrågor
med betydelse för eleven utgår från elevernas vardag och kan behandla frågor som
till exempel kamratskap, könsroller och döden. Innehållet utgör en startpunkt för
religionskunskapens vidare fokus på etik och livsfrågor.
Moraliska frågor och livsfrågor har under lång tid haft en given plats i
undervisningen i religionskunskap. Kursplanen i religionskunskap lyfter fram
”Etik och livsfrågor” som ett eget kunskapsområde. Reflektion kring frågor som
saknar givna svar kan bidra till elevernas personliga utveckling. Att i samtal få
pröva egna ståndpunkter mot andras uppfattningar ger träning i förmågan att
argumentera.
Normer och regler
I alla sammanhang där olika individers intressen och behov krockar med varandra
finns en risk för att det uppstår konflikter. Med utgångspunkt i vardagliga
sammanhang ger kursplanen i SO 1–3 därför möjligheter att låta eleverna samtala
om och reflektera över normer och regler i elevens livsmiljöer.Påså sättkan
kursplanen bidra till en djupare förståelse för samspelet mellan individer i samhället,
och för hur gemensamma behov iblandmåste gå före individens. Eleverna kan
härigenom också utveckla sitt förhållningssätttillgemensammaspelregleridenegna
vardagen, däribland i skolan och i digitala miljöer.
Det här innehållet öppnar också för att problematisera de normer och regler som
omger oss. Är de alltid av godo, eller finns det normer som är förtryckande och
begränsar människors möjligheter? Diskussioner och samtal om normer och
regler kan också beröra hur man kan bidra till att förändra regler som man tycker
är orättvisa. På så sätt läggs en grund för elevernas demokratiförståelse.
Kursplanen i samhällskunskap följer upp innehållet från lågstadiet genom att i
senare årskurser lyfta fram innehåll som handlar om samhällets behov av
lagstiftning och rättssystemet i Sverige.Detfinns också tydliga kopplingar till
kunskapsområdet ”Etik och livsfrågor” ireligionskunskap.
15 KOMMENTARMATERIAL TILL KURSPLANEN I GEOGRAFI
Trafikregler
De första skolåren innebär för många barn nya erfarenheter av att vistas i trafiken.
Grundkunskaper i trafikregler och hur man beter sig i trafiken på ett säkert sätt
kan därför vara nödvändiga på ett högst påtagligt sätt. Forskning visar emellertid
att undervisning om trafikregler inte självklart leder till att färre barn skadas i
trafiken. Det finns i stället en risk för att trafikundervisning leder till en övertro på
barns förmåga att bete sig säkert i oberäkneliga trafikmiljöer. Det går därför inte
att ta för givet att eleverna i den här åldern är mogna att röra sig själva i trafiken
bara för att de har fått trafikundervisning.
Trafiken är också ett sammanhang där behovet av regler och påföljder blir tydligt.
Trafikundervisningen fungerar på så sätt som ett elevnära exempel på att
gemensamma behov – i det här fallet säkerhet i trafiken – ibland måste gå före
individens behov eller önskemål – i det här fallet att ta sig fram så snabbt som
möjligt.
Att leva i närområdet
I kunskapsområdet ”Att leva i närområdet” lyfter kursplanen fram företeelser och
händelser i elevernas egen omgivning. Kursplanens fokus på närområdet ger
konkretion åt innehållet och gör att eleverna kan känna att det innehåll de möter i
skolan är relevant i den egna livsvärlden. Genom att ge eleverna gemensamma
erfarenheter av och kunskaper om den plats som förenar dem kan undervisningen
också bidra till en känsla av samhörighet.
Man kan tänka sig situationer där det behövs en vidare tolkning av vad som
menas med närområdet. Närområdet kan i vissa sammanhang även inbegripa
grannorten, stället där någon man känner arbetar, huvudstaden eller en plats som
figurerar i media eller i populärkulturen.
Närområdets natur- och kulturlandskap
Genom innehållet några utmärkande drag i närområdets natur- och
kulturlandskap strävar kursplanen efter att ge eleverna möjlighet att uppfatta hur
miljön omkring dem har formats av både naturens egna processer och människors
verksamheter. Ofta går det inga skarpa gränser mellan natur- och kulturlandskap.
På många platser går det att samtidigt observera spår av både naturkrafternas
påverkan och människans utnyttjande av mark, vatten och andra naturresurser.
Runtom i Sverige finns spår av den senaste istiden som kan studeras på plats i
naturlandskapet, till exempel rullstensåsar, rundhällar och flyttblock. Innehållet
lägger en grund för geografiundervisningen i högre stadier som ska behandla
bland annat klimat- och vegetationszoner, klimatförändringar, endogena och
exogena processer, fältstudier och människors användning av naturresurser.
16 KOMMENTARMATERIAL TILL KURSPLANEN I GEOGRAFI
Hemortens historia
Ett annat innehåll anlägger ett historiskt perspektiv på studier av närområdet:
hemortens historia och vad närområdets platser, byggnader och vardagliga
föremål kan berätta om livet där under olika tider. Historien i närområdet kan
spåras och tolkas genom till exempel historiska minnesmärken, byggnader, namn
på gator och torg eller texter av olika slag. Vardagliga föremål finns ofta att
beskåda på hembygdsmuseer, inte sällan tillsammans med livfulla berättelser om
livet på hemorten i det förflutna. Att kunna leva sig in i hur människor levde förr i
den egna hemorten, kan bidra till en ökad förståelse för vår egen tid och ge
eleverna viktiga kunskaper för att vidga sin historiska referensram.
Kristendomens roll
I samband med hemortens historia anger kursplanen kristendomensrolliskolan
ochpå hemorten förri tiden som ett innehåll. Det motiveras av det faktum att
religionen och kyrkan har haft stor betydelse för den historiska utvecklingen i
Sverige under tusen år. Under långa tider dominerade olika former av kristendom
i Sverige, och kyrkans roll i samhället var mer central än i dag. Den kristna
identiteten ärvdes och togs för given; den växte oftast inte fram som resultatet av
individuella val. ”Kyrkan mitt i byn” var den naturliga samlingspunkten, nyheter
spreds från predikstolen och genom informationsutbyte på kyrkbacken.
Kristendomen spelade också en central roll i skolan. Först 1919 avskaffades
katekesundervisningen. Det öppnade för en mer allmän kristendomsundervisning
inriktad på bibliska berättelser och kristen etik, och med tiden även för studier av
andra religioner. Genom att studera kristendomens roll i skolan utifrån ett
historiskt perspektiv får eleverna övning i att göra jämförelser mellan då och nu
och kan reflektera över likheter och skillnader. I förlängningen kan detta också
leda till diskussioner om orsaker till förändringarna.
Eleverna får genom detta innehåll möjlighet att utveckla en översiktlig förståelse
för den betydelse som kristendomen har och har haft i skolan och i det svenska
samhällslivet. Med det som grund kan de anlägga historiska perspektiv på
innehållet i senare årskurser som berör sekularisering och mångfald i dagens
samhälle.
Centrala samhällsfunktioner
Olika samhällen har i olika tider haft skilda uppfattningar om vad som är eller bör
vara gemensamt. Dessa uppfattningar har legat till grund för vad som har
definierats som samhällets ansvar och lett till att den offentliga sektorn har
varierat och varierar kraftigt i omfattning.
Som en introduktion till en bredare samhällsförståelse lyfter kursplanen fram
centrala samhällsfunktioner, till exempel sjukvård, räddningstjänst och skola som
ett centralt innehåll i SO 1–3. Detta följs upp i årskurserna 4–6 isamhällskunskap
med ett innehåll om offentlig ekonomi och vad skatter användstill. Därligger
betoningen på det vi betalar gemensamt genom skatter. Iårskurserna7–9lyfter
17 KOMMENTARMATERIAL TILL KURSPLANEN I GEOGRAFI
sammaämne framsvenskavälfärdsstrukturerochhurdefungerar som ett centralt
innehåll.
Yrken och verksamheter
Innehållet yrken och verksamheter i närområdet erbjuder kontaktytor mellan
skolan och arbetslivet och anknyter till den samlade läroplanens andra del. Där
står det att skolans mål är att varje elev ska få inblick i närsamhället och dess
arbets-, förenings- och kulturliv. I senare årskurser följer undervisningen i
samhällskunskap upp olika frågor kring arbetsliv och arbetsmarknad.
Genom att studera yrken och verksamheter i närområdet kan eleverna förstå hur
arbete skapar mervärden för den enskilde och samhället. Här finns en tydlig
koppling till innehållspunkten pengars användning och värde i kunskapsområdet
”Att leva i världen”. Dessutom kan kännedom om yrken och verksamheter i
närområdet bidra till elevernas förståelse för arbetets och företagsamhetens
betydelse för både privatekonomin och samhällets ekonomi, innehåll som
återkommer i samhällskunskap under senare årskurser.
Att leva i världen
Även yngre elever har uppfattningar om världen och behöver internationella
utblickar för att se hur deras egen plats på jorden passar in i ett större
sammanhang. Ibland blir det nära mer begripligt när man har fått syn på de stora
mönstren.
Miljö och hållbar utveckling
Hållbar utveckling ingår som ett centralt innehåll i flera ämnen. I de tidiga
skolåren tar hållbarhetsfrågorna sin utgångspunkt i elevnära och vardagliga
sammanhang. I kursplanen för SO 1–3 uttrycks det sommiljöfrågor utifrån elevens
vardag.Det handlar om hur eleverna själva kan bidra till hållbar utveckling och
minska påfrestningen på miljön, till exempel genom återvinning eller att hushålla
med el och vatten. Genom att fokusera på miljöfrågor lägger undervisningen i
årskurs 1–3 en grund för studierna av hållbar utveckling i högre stadier, som då
omfattar inte bara den ekologiska dimensionen av begreppet, utan även sociala
och ekonomiska aspekter.
Förutsättningar i natur och miljö
Naturens förutsättningar påverkar var människor väljer att bosätta sig. Sådana
typer av samband mellan naturen, människan och samhället belyses i kursplanen
genom innehålletrumsliga förutsättningari natur och miljö för befolkning och
bebyggelse, till exempel mark, vatten och klimat. Var bor det många människor och
varför? Varför är andra platser mer glesbefolkade?
Olika livsmiljöer erbjuder olika goda försörjningsmöjligheter. Centrala faktorer
som avgör om människor kan leva på en plats är till exempel hur mycket och hur
18 KOMMENTARMATERIAL TILL KURSPLANEN I GEOGRAFI
bra odlingsmark det finns, om det finns tillgång till vatten och andra naturresurser
och vilket klimat området har. Miljön sätter på så sätt gränser för vilka
verksamheter människor kan bedriva på en viss plats och hur stor befolkning ett
område kan försörja. Men i den moderna ekonomin och genom vårt urbaniserade
bosättningsmönster kan det vara svårt att se direkta kopplingar mellan miljön och
människans försörjning, eftersom de flesta arbetstillfällen i dag inte är lika
beroende av naturförhållanden. Här kan det därför vara fruktbart att anlägga ett
historiskt perspektiv – bosättning i dag sker delvis på andra villkor än förr i tiden.
Även i närområdet går det att se och studera naturgivna faktorer som påverkat
placeringen av byggnader och verksamheter. Fast mark är enklare och billigare att
bygga på än sankmark, den gamla stadskärnan ligger ofta nära en naturlig
omlastningsplats för att underlätta handel och så vidare.
Världsdelar, världshav, länder och platser
I Sverige i dag möter eleverna människor, varor och kulturella uttryck från hela
världen. De känner redan till djur och naturtyper som inte finns naturligt i
Sverige. Genom att studera namn och läge på världsdelarna och världshaven får
de möjlighet att utveckla en övergripande geografisk referensram som hjälper
dem att sätta in olika händelser och företeelser som de har hört talas om i ett
rumsligt sammanhang. Med utgångspunkt i elevernas egna frågeställningar om
länder och platser kan undervisningen bidra till att eleverna får ännu fler
geografiska referenspunkter för att utveckla sin bild av världen.
Kursplanen anger inte vilka namn på länder och platser som ska behandlas i
undervisningen. Det urvalet sker bäst i samspelet mellan elever och lärare i varje
klassrum och med hänsyn till elevernas förkunskaper och intressen.
Namnkunskaper är nödvändiga delar av en referensram över världen. Det är dock
viktigt att betona att geografiska namn får en tydligare funktion och blir lättare att
minnas om de studeras i ett sammanhang. Sådana sammanhang kan till exempel
vara hållbarhetsfrågor och livsmiljöer.
Människans uppkomst, vandringar och övergången till
jordbruk
Människans tidiga utveckling ska belysas översiktligt i årskurserna 1–3 genom
innehållet människans uppkomst, vandringar,samlande och jaktsamt förändrade
levnadsvillkor i samband med övergången till jordbruk. Människans vandringar
handlar dels om hur människan spreds över jorden, dels om jägares och samlares
nomadiska livsstil. Att människan blev bofast och började odla upp mark och
hålla husdjur är en av de största förändringarna i människans historia.
Nordisk forntid
I nära anslutning till innehållet om människans vandringar, samlande och jakt
samt övergången till jordbruk betonar kursplanen särskilt ett nordiskt perspektiv
på den tidiga historien. Innehållet Norden befolkas handlar om hur människor i
19 KOMMENTARMATERIAL TILL KURSPLANEN I GEOGRAFI
slutet av den senaste istiden följde efter renhjordar och andra bytesdjur och slog
sig ner i Norden. Detta innehåll illustrerar hur kursplanen i historia lyfter fram
migration som en lång historisk linje. En annan lång historisk linje synliggörs
genom innehållet människors levnadsvillkor under nordisk stenålder, bronsålder
och järnålder.
Det kan vara spännande att undersöka spår av forntiden i närområdet. I många
delar av Sverige finns förhistoriska lämningar kvar i landskapet. Kult- och
offerplatser, hällristningar, runstenar, rösen och gravfält påminner om vårt
förflutna och markerar platser av betydelse för forntidens människor. Genom att
se sådana spår i det nutida landskapet kan den äldre historien bli levande och
konkret för eleverna.
Berättelser i antik och nordisk mytologi samt i samisk
religion
En annan brygga mellan det förflutna och nuet är berättelseri antikochnordisk
mytologi samt i samisk religion.Sådana berättelser utgör kulturella
referenspunkter som många människor känner till. Den nordiska mytologin har
många gemensamma drag med antik mytologi, och även med samisk religion.
Gudarna har ibland liknande särdrag och berättelserna försöker ofta ge
förklaringar till samma grundläggande livsfrågor om skapelsen, kärleken och
döden, eller till fenomen i naturen som åskan och årstidernas växlingar. När
eleverna får ta del av sådana berättelser kan nya dörrar öppnas till konst, film och
litteratur.
Den samiska religionen förbjöds i Sverige under 1600-talet, samtidigt som
samerna kristnades under tvång. Trots det levde religionen kvar parallellt och
integrerat med kristendomen under lång tid. På liknande sätt levde den nordiska
mytologin och den fornskandinaviska religionen länge kvar parallellt med
kristendomen. Det bör betonas att i fallen med antik och nordisk mytologi samt
samisk religion är det berättelsersom utgör det centrala innehållet, inte de
religiösa traditionerna som helhet.
Högtider, symboler och berättelser
Innehållet några högtider,symboler och berättelserinom kristendom, islam och
judendom innebär att undervisningen ska behandla konkreta religiösa uttryck.
Detta kan fungera som en ingång till senare årskursers fördjupade innehåll om
världsreligioner. Det kan även bidra till elevernas förståelse av religiösa uttryck
som de möter i olika sammanhang.
Det finns ofta direkta kopplingar mellan berättelser, symboler och högtider. Ett
exempel är det judiska påskfirandet som högtidlighåller Gamla testamentets
berättelse om uttåget ur Egypten. Ett annat är kopplingen mellan det kristna korset
och berättelser om Jesus död och uppståndelse. Dessa konkreta religiösa uttryck
utgör startpunkten för en progression i det centrala innehållet där eleverna gradvis
under skoltiden kommer i kontakt med allt mer abstrakta delar av religionerna.
20 KOMMENTARMATERIAL TILL KURSPLANEN I GEOGRAFI
Ett skäl till att namnge tre religioner är att eleverna tidigt ska få kunskaper om att
vårt samhälle är mångreligiöst och pluralistiskt. Utan den kunskapen kan
studierna av kristendomens historiska roll i Sverige bli perspektivlösa. Eleverna
kan också ha behov av djupare kunskaper om religioner utanför den egna
erfarenheten. Genom att belysa en mångfald av religiösa uttryck kan skolan bidra
till mellanmänsklig och interkulturell förståelse och motverka stereotypa bilder av
andra religioner och deras utövare.
Att just kristendom, islam och judendomen lyfts fram motiveras främst av deras
relevans i det samtida mångkulturella samhället, antalet utövare i Sverige och
deras historiska betydelse. Dessa tre religioner delar också många berättelser och
föreställningar, vilket gör det möjligt att se likheterna mellan dem. Eftersom
kristendomen är mer utbredd och har större historisk betydelse i det svenska
samhället än andra religioner preciserar kursplanen dessutom att några berättelser
ur Bibeln och deras innebörder ska ingå i undervisningen.
Mänskliga rättigheter
Enligt läroplanen har skolan en viktig uppgift när det gäller att förankra de
grundläggande värden som vårt samhällsliv vilar på hos eleverna. Människolivets
okränkbarhet, individens frihet och integritet, alla människors lika värde,
jämställdhet mellan kvinnor och män och solidaritet med svaga och utsatta är de
värden som skolan ska gestalta och förmedla. Därför är mänskliga rättigheter
inklusive alla människorslikavärdeoch barnets rättigheter i enlighet med FN:s
konvention om barnetsrättigheter (barnkonventionen) ett centralt innehåll i SO
för årskurserna 1–3.
Konventionen om barnets rättigheter är en specifik del av folkrätten som slår fast
universella rättigheter för alla barn. Barnkonventionen är också svensk lag sedan
år 2020. Kunskapen om att världens nationer har enats om ett antal rättigheter
som gäller speciellt för barn, ger eleverna signaler om hur viktiga dessa rättigheter
är. Barnetsrättigheter och allamänniskorslika värde är grundprincipersom det
svenska samhället vilar på och kan vara en början till att demokratibegreppet längre
fram blir begripligt. Barnets rättigheter är dessutom nödvändig kunskap för den
enskilda eleven som genom dem kan förstå om de egna rättigheterna kränks. De
mänskliga rättigheterna och barnetsrättigheter är innehållsom återkommer med
vissa tillägg och fördjupningar isamhällskunskap i högre stadier.
Demokratiska principer
Nära förbundet med mänskliga rättigheter och barnets rättigheter är kursplanens
innehåll om demokrati. Som en introduktion till senare årskursers återkommande
demokratistudier i samhällskunskap och historia, anger kursplanen för SO 1–3 att
undervisningen ska behandla grundläggande demokratiska principer och vad
åsikts- och yttrandefrihet samt majoritetsprincipen kan innebära i skolan och i
samhället. Kunskaper om demokratins principer är grundläggande för att förstå
demokratibegreppet. Demokratiska principer kan konkretiseras genom
demokratiska arbetsformer i klassrummet, där alla får komma till tals och alla har
21 KOMMENTARMATERIAL TILL KURSPLANEN I GEOGRAFI
rätt att inneha och yttra sina åsikter. I exempelvis klassråd kan eleverna få
erfarenheter av att fritt utbyta idéer och fatta gemensamma beslut utifrån
majoritetsprincipen. Därigenom ges eleverna förutsättningar att utveckla
erfarenhet av och kunskap om demokrati här och nu, snarare än som något som är
viktigt enbart för ett framtida vuxenliv.
Pengars användning och värde
Ekonomi är en grundläggande del av samhällets uppbyggnad och det är därför
motiverat att introducera även ekonomi tidigt i undervisningen. I årskurserna 1–3
lyfter kursplanenframpengars användningochvärde och olika exempel på
betalningsformer och vad några vanliga varor och tjänster kan kosta somett
centraltinnehåll.Detta följssedanuppikursplanenisamhällskunskapdär
”Samhällsresurserochfördelning” är ett kunskapsområde som tar upp frågor om
privatekonomi och samhällsekonomi.
Med pengars användning avses vad pengar kan användastill och hur de kan
hanteras. Det går att överräcka kontanter, betala med kort eller överföra pengar
direkt mellan konton genom banktjänster på internet. Det är inte självklart att
eleverna förstår kopplingen mellan mynt,sedlar, kreditkort och andra digitala
betalningsmetoder.
Med pengars värde avses bland annat bytesvärdet, det villsäga vad som kan köpas
för pengar och ungefär vad det kostar. Pengars värde kan också ges en fördjupad
innebörd genom att undervisningen belyser det faktum att de flesta människor får
pengar i utbytemot arbete. Pengars värde kan slutligen problematiseras ur ett etiskt
perspektiv: Är det viktigt att vara rik? Finns det saker man inte skulle göra för
pengar?
Aktuella samhällsfrågor
Även eleverna i de tidigaste skolåren snappar upp händelser och aktuella
samhällsfrågor i olika medier och därför är detta ett centralt innehåll i SO 1–3.
Samhällsfrågor är alla frågor som handlar om hur samhället ska utvecklas
framöver. Dessa frågor engagerar många och kräver ofta någon form av kollektivt
beslut. De är ofta föremål för diskussion och debatt, eftersom olika aktörer drivs
av olika åsikter, värderingar och intressen.
Genom att ta upp aktuella samhällsfrågor i undervisningen får eleverna möjlighet
att samtala om och reflektera kring förhållanden och händelser som väcker deras
tankar och känslor. Att undervisningen behandlar aktuella samhällsfrågor ökar
elevernas möjligheter att förstå och agera i sin samtid. Det ger dem också övning i
att uttrycka och värdera olika ståndpunkter och formulera argument grundade på
fakta och värderingar.
Vilken typ av samhällsfrågor som undervisningen ska ta upp går inte att definiera
i en kursplan. Det urvalet måste ta sin utgångspunkt i lärarens didaktiska
överväganden utifrån elevernas ålder, intressen och förförståelse samt utifrån
aktualitetsaspekter och kopplingar till annat undervisningsinnehåll. Inte heller kan
22 KOMMENTARMATERIAL TILL KURSPLANEN I GEOGRAFI
kursplanen beskriva vilka medier som arbetet med samhällsfrågor ska utgå från.
Oavsett vilka medier som används kan undervisningen om aktuella
samhällsfrågor bidra till att utveckla ett källkritiskt förhållningssätt hos eleverna. I
samhällskunskap i årskurserna 4–9 finns ett breddat och fördjupat innehåll om
samhällsfrågor och källkritik i kunskapsområdet ”Granskning av samhällsfrågor”.
Källkritik i årskurs 1–3 kommenteras mer utförligt i nästa avsnitt.
Att undersöka verkligheten
Detta kunskapsområde rymmer inte något fristående innehåll, utan består av
metoder och begrepp som kan användas vid studier av innehållet i de andra
kunskapsområdena. Genom att eleverna tidigt får komma i kontakt med de
samhällsorienterande ämnenas arbetssätt och begrepp får de träning i att ordna
kunskap och verktyg för att samtala om samhället ur olika perspektiv.
Metoder för att söka information
Vi lever i ett informationssamhälle som ställer stora krav på vår förmåga att ta till
oss information och att sovra bland alla budskap som dagligen översköljer oss.
Information produceras och distribueras i olika syften och de beslut vi fattar
påverkas av vad vi har hört eller läst och hur vi värderar det.
Genom att lyfta fram metoder för att söka och värdera information i alla årskurser
och i alla samhällsorienterande ämnen, syftar kursplanerna till att utveckla
elevernas förmåga att ta till sig information från olika typer av källor och värdera
hur trovärdiga och relevanta de är. I det centrala innehållet för SO i årskurserna 1–
3 är detta innehåll formuleratsommetoderför attsöka information, till exempel
textläsning, intervjueroch observationer. Samtal om olika källors användbarhet och
tillförlitlighet.
Textläsning, intervjuer och observationer är exempel på olika metoder för att
inhämta information. Genom att läsa om, lyssna till och observera sin omgivning
och på olika sätt dokumentera och sammanställa resultatet av undersökningar, får
eleverna tidigt träna på ett vetenskapligt arbetssätt. De källor som kan utgöra
underlag för samtal om användbarhet och tillförlitlighet är främst sådana som är
anpassade för yngre barn. Det inkluderar källor som eleverna möter i faktaböcker,
tidningar och på olika webbplatser.
Den långsiktiga ambitionen med undervisningen i källhantering är att eleverna
ska utveckla ett kritiskt tänkande, men i tidigare årskurser måste källkritiken med
nödvändighet utgå från enkla frågor: Varifrån kommer informationen? Vem har
sagt eller skrivit det? Vilket syfte kan en person ha med sin framställning?
Jordgloben samt analoga och digitala kartor
Kursplanen lyfter fram jordgloben som ett centralt innehåll i SO för årskurserna 1–
3. En tanke bakom detta är att ge de yngre eleverna chansen att utveckla förståelse
för att de lever på en stor planetsom de delar med andra varelser. Jordgloben ger en
23 KOMMENTARMATERIAL TILL KURSPLANEN I GEOGRAFI
på många sätt rättvisande bild av vår planet och är en utgångspunkt för vidare
studier av analoga och digitala kartor. Fysiska kartor med sina symboler, färger
och skalor kan berätta hur landskapet är utformat i elevernas närhet och på olika
platser på jorden och utvecklar därmed elevernas rumsuppfattning.
Isamband med kartanvändning och studier av jordgloben blir det också naturligt
att beröra storleksrelationer och väderstreck. Storleksrelationer handlar om att
börja förstå begreppet skala, liksom om att kunna jämföra mindre och större
platser, länder och världsdelar och förstå hur dessa olika storheter förhåller sig till
varandra. Väderstrecken är nödvändiga verktyg för att kunna tala om riktning och
läge. Norr, söder, öster och väster på en kartbild ska behandlas i undervisningen,
men eleverna ska också få kunskaper om hur man kan orientera sig i närmiljön
med hjälp av väderstrecken. Här finns kontaktytor mellan SO och det centrala
innehåll i idrott och hälsa som handlar om att orientera sig i närmiljön.
Mentala kartor
Ett annat innehåll som syftar till att utveckla elevernas rumsuppfattning är mentala
kartor, till exempel över närområdet, skolvägar eller andra platser som är
betydelsefulla för eleven. En mental karta är ett fysiskt uttryck för den inre bild som
vi har av vår omgivning, det vill säga vår rumsuppfattning. En elev kan till
exempel rita en bild av ett rum och placera ut möblerna i rummet med en tanke
om hur stora de är i relation till varandra. På så sätt tänker eleven redan i olika
skalor och kan börja förstå en viktig princip bakom kartans förhållande till
verkligheten. Det går också att göra mentala kartor över skolgården, hemorten,
Sverige, Europa och världen. En mental karta kan aldrig ritas fel, den
representerar ju bara individens uppfattning om lägen, avstånd och
storleksrelationer inom det rum som kartan föreställer.
Tidslinjer och tidsbegreppen dåtid, nutid och framtid
Tidslinjer är användbaraverktygför att åskådliggöra tidens förlopp och för att länka
händelser och skeenden till varandra. Med hjälp av tidslinjer kan man jämföra
långa tidsrymder med korta, förstå vad som hände först och vad som hände sedan
och få en bild av avståndet i tid mellan nuet och det förflutna. Genom att eleverna
får lära sig att läsa olika varianter av tidslinjer kan de få en kronologisk överblick
över historien och utveckla sin historiska referensram.
Forskning visar att yngre elever har svårt med årtal och lättare för att ta till sig
relativa tidsbegrepp.Därföringårtidsbegreppendåtid,nutidochframtididet centrala
innehållet i SO 1–3 och kan med fördel användas som tidsangivelser i stället för
årtal. I arbetet med kronologi med yngre elever kan även vardagsspråkets nyanser,
som till exempel ”gammalt” och ”väldigt gammalt”, utnyttjas för att öka
förståelsen för det som var ”förr i tiden”.
24 KOMMENTARMATERIAL TILL KURSPLANEN I GEOGRAFI
Innehållet i ämnet geografi
årskurserna 4–9
Det centrala innehållet i geografi för årskurserna 4–6 och 7–9 är indelat i tre
kunskapsområden: ”Geografiska förhållanden, mönster och processer”, ”Hållbar
utveckling” samt ”Geografins metoder och verktyg”. De bygger vidare på det
centrala innehållet i SO för årskurserna 1–3, men tillförs nu ett mer
ämnesspecifikt innehåll i geografi.
Materialet kommenterar det centrala innehållet för årskurs 4–6 och 7–9 parallellt.
Därigenom kan både progression och den röda tråden mellan stadierna
synliggöras. En grundtanke bakom progressionen i innehållet är att komplexiteten
ökar ju äldre eleverna blir. Det innebär att fler faktorer, perspektiv och metoder
ingår i den geografiska analysen i årskurs 9 än i årskurs 4. Det finns också en
tydlig tanke genom kursplanen att vissa liknande studieobjekt ska återkomma i
olika stadier, med olika omfattning och abstraktionsgrad.
Nedan kommenteras det centrala innehållet med utgångspunkt i de tre
kunskapsområdena.
Geografiska förhållanden, mönster och processer
Inom det här kunskapsområdet ryms innehållspunkter som handlar om
geografiska förhållanden och mönster i olika delar av världen, liksom om de
processer som ligger bakom. I både årskurserna 4–6 och 7–9 finns innehåll om
endogena och exogena processer och om namn och läge på geografiska objekt.
Därutöver fokuseras i årskurserna 4–6 på naturresurser, klimat- och
vegetationszoner samt natur- och kulturlandskap i olika delar av världen. I
årskurserna 7–9 får eleverna möta ett fördjupat innehåll om sårbara platser,
globala produktions- och konsumtionsmönster samt demografi.
Endogena och exogena processer
I årskurserna 4–6 ska eleverna få möta en introduktion till jordens endogena och
exogena processer, samt hur dessa formar och förändrar landskapet. Det kan
handla om att ge eleverna en introduktion till kontinentaldrift och plattektonik
samt vittring och erosion. Jordbävningar och vulkanutbrott väcker ofta elevernas
intresse, och det kan vara spännande att studera olika landskap som har formats
av naturkrafterna. Innehållet kan också med fördel kopplas till innehåll om
naturresurser och natur- och kulturlandskap i olika delar av världen, eftersom
naturens egna processer skapar förutsättningar eller hinder för olika verksamheter.
Det kan till exempel vara bebyggelse, odling eller utvinning av mineraler. På så
sätt får eleverna med sig grundläggande kunskaper för fortsatta studier om jordens
endogena och exogena processer i årskurs 7–9. Detta ger förutsättningar att också
belysa samspelet mellan människa, samhälle och natur. Endogena och exogena
25 KOMMENTARMATERIAL TILL KURSPLANEN I GEOGRAFI
processer och de landformer som de ger upphov till kan också aktualiseras i
fältstudier, beskrivningar och enkla analyser av platser och regioner.
I årskurserna 7–9 fördjupas undervisningen om innehållet jordens endogena och
exogena processer. Det handlar om att ge eleverna en djupare förståelse för
plattektoniska processer, till exempel var olika plattgränser finns och hur
processer där kan ge upphov till olika landformer som bergskedjor och
djuphavsgravar. Vidare kan det handla om att bredda och fördjupa elevernas
förståelse för hur vittring och erosionsprocesser påverkar landskapet och på vilka
sätt de utgör viktiga resurser för människan. I dessa årskurser kan endogena och
exogena processer kombineras med innehåll om sårbara platser och hållbar
utveckling. Det kan göras genom att man kopplar dem till hur människors
verksamheter skapar förutsättningar för eller bidrar till att förstärka naturgivna
processer. Ett exempel är att överutnyttjande av känsliga betesmarker i torra
regioner leder till jordflykt och ökenspridning och därmed till försämrade
försörjningsmöjligheter i området.
Naturresurser
I årskurserna 4–6 möter eleverna ett innehåll som handlar om jordens
naturresurser, till exempel vatten, odlingsmark, skogar och mineraler samt var på
jorden olika naturresurser finns. Utifrån detta ska de ges möjlighet att förstå vad
som menas med naturresurser och få kunskaper om hur några av dessa är
fördelade över jorden. Undervisningen ska också behandla hur människors
användning av resurserna påverkar landskapet och människans livsmiljöer.
Därigenom får eleverna förutsättningar att utveckla kunskaper om olika samspel
mellan människan, samhället och naturen. Det kan lägga en grund för deras
förståelse av komplexa frågor med koppling till hållbar utveckling. I årskurserna
7–9 görs denna koppling till ett primärt studieobjekt i kunskapsområdet ”Hållbar
utveckling” genom innehållet människors tillgång till och användning av
förnybara och icke-förnybara naturresurser och intressekonflikter kring
naturresurser.
Klimat- och vegetationszoner
Klimat- och vegetationszoner samt på vilka sätt klimatet påverkar människans
livsmiljöer är ett centralt innehåll i årskurserna 4–6. Klimatet påverkar
förutsättningarna för allt liv på jorden. För att lättare kunna överblicka klimatets
variationer mellan olika delar av världen har det gjorts klassindelningar av
klimattyper. De bygger främst på klassificering av temperatur och nederbörd och
hur dessa faktorer påverkar vegetationsförhållandena.
Att ha kunskaper om vad som är utmärkande för olika klimat- och
vegetationszoner är viktigt för att eleverna ska kunna förstå hur klimatet påverkar
levnadsförhållandena i olika livsmiljöer. Det senare kan innebära hur klimatet
påverkar olika mänskliga verksamheter, till exempel livsmedelsproduktion,
energianvändning och turism. Klimatet påverkar också var vi människor väljer att
bosätta oss, vad som är möjligt att odla och hur våra bostäder är utformade.
26 KOMMENTARMATERIAL TILL KURSPLANEN I GEOGRAFI
Kunskaper om sambanden mellan klimat och människors levnadsvillkor ger
eleverna en viktig grund för att förstå sin omvärld. De gör det också lättare att
urskilja tänkbara konsekvenser av klimatförändringar i olika delar av världen.
I samband med undervisning om klimatets betydelse för människan finns det
anledning att belysa frågan ur olika perspektiv och undvika förenklade slutsatser
om sambanden mellan klimat och levnadsvillkor. I länder med god tillgång till
kapital och modern teknik satsas i dag stora resurser på att flytta gränserna för vad
som är möjligt, till exempel när det gäller odling och boende i extremt torra
områden. Dubai och Kalifornien är bara två exempel på områden som visar att
människan med teknikens hjälp kan luckra upp sambanden mellan klimat och
levnadsvillkor. Detta väcker samtidigt viktiga frågor om hållbar utveckling.
För årskurserna 7–9 finns det i kunskapsområdet ”Hållbar utveckling” ett
fördjupat innehåll om klimat och klimatförändringar.
Natur- och kulturlandskap
Innehållet utmärkande drag för några natur- och kulturlandskap i Sverige,
Europa och världen i årskurserna 4–6 fokuserar på resultaten av olika processer
som formar och förändrar jordytan. Eftersom landskap formas av såväl endogena
och exogena processer som klimatfaktorer och människans verksamheter, finns
det starka kopplingar till andra innehållspunkter. Utmärkande drag för olika
naturlandskap kan handla om topografi och vattentillgångar, seismisk aktivitet,
klimat och vegetation. I beskrivningar av kulturlandskapet kan undervisningen
exempelvis ta upp resursanvändning och näringar i olika regioner, liksom
relationerna mellan land och stad och koppla det till befolkningsfördelning.
Namn och läge
För att kunna orientera sig i sin omvärld behöver eleverna under alla årskurser
bygga upp och vidareutveckla en geografisk referensram. En sådan referensram
innefattar namn och läge på geografiska objekt i Sverige, Europa och världen,
vilket är ett centralt innehåll för årskurserna 4–6. Formuleringen Sverige, Europa
och världen är avsedd att peka på behovet att utveckla en mer detaljerad kunskap
om det land och den världsdel som eleverna bor i, samtidigt som det är rimligt att
undervisningen zoomar ut mer i studiet av andra världsdelar.
Geografiska objekt i årskurs 4–6 avser ett urval av hav, sjöar, floder, berg, öknar,
regioner, länder och städer. Kursplanen specificerar inte exakt vilka namn som
alla elever ska lära sig eftersom aktuella händelser och processer förändrar vilka
namn som kan vara mest relevanta att känna till. Vissa platser uppmärksammas
intensivt under en kort tid, till exempel i samband med naturkatastrofer,
olympiska spel eller andra tillfälliga händelser, och det kan motivera att de tas
upp i undervisningen. Urvalet av geografiska namn kan också påverkas och
motiveras av vilket innehåll eleverna möter i den övriga geografiundervisningen
och i andra skolämnen.
27 KOMMENTARMATERIAL TILL KURSPLANEN I GEOGRAFI
Det är viktigt att eleverna även i årskurserna 7–9 ges tillfälle att repetera, vidga
och fördjupa sin geografiska referensram. Eftersom det centrala innehållet i
tidigare stadier utgör en grundkurs i namngeografi är innehållet i 7–9 avgränsat
till namn och läge på platser och regioner som är relevanta för studierna av
geografiska förhållanden, mönster, processer och hållbarhetsfrågor. Därmed
knyts det explicit till det övriga innehållet i ämnet. Detta ger förutsättningar att
integrera de namngeografiska kunskaperna i ett bredare geografiskt sammanhang.
Sårbara platser
Människan och samhället är sårbara, men sårbarheten varierar mellan olika
platser. Klimatförändringar och naturkatastrofer är exempel på skeenden som kan
hota människors liv, hälsa och försörjningsmöjligheter. Rumslig utbredning av
sårbara platser på jorden är ett innehåll i årskurserna 7–9 där eleverna kan
studera fenomen som till exempel översvämningar, torka eller jordbävningar.
Många naturgivna faktorer som utgör risker och hot kan människan inte påverka,
till exempel rörelser i jordskorpan. Däremot påverkas olika samhällens sårbarhet i
hög grad av människans verksamheter och levnadsvillkor, liksom av hur våra
samhällen har planerats. När bergstrakternas skog huggs ner förvärras till exempel
översvämningar i spåren av häftiga monsunregn. Hårdgjorda ytor i städer leder
också till ökade översvämningsrisker när regnvattnet inte kan sugas upp av
marken utan måste avledas. Jordbävningar drabbar fattiga länder med dåligt
utvecklad infrastruktur och mindre robust bebyggelse hårdare.
Tsunamikatastrofen år 2004 orsakades primärt av rörelser i jordskorpan på
havsbottnen under Indiska oceanen. Men konsekvenserna förvärrades av
människors verksamheter, bland annat turisters rörelsemönster samt förstörelse av
korallrev och mangroveskogar för att ge plats för badstränder och räkodlingar.
För att eleverna ska bli medvetna om sådana samband lyfter kursplanen fram hur
samhällsplanering och människans verksamheter påverkar sårbarhet och hur
risker kan förebyggas. Det är också ett innehåll som har tydliga beröringspunkter
med innehållet i kunskapsområdet ”Hållbar utveckling”.
Produktions- och konsumtionsmönster
Produktion och konsumtion påverkar i hög grad levnadsvillkor och livsmiljöer i
olika delar av världen. Genom att eleverna i årskurserna 7–9 möter innehållet
globala produktions- och konsumtionsmönster samt flöden av varor och tjänster
får de kunskap om hur världens olika delar är sammanflätade genom handel. Det
är ett innehåll som har tydliga kopplingar till kursplanen i samhällskunskap och
det innehåll som handlar om den globala ekonomin och skilda förutsättningar för
olika länder och regioner. Här finns också starka kopplingar till frågor om
befolkningsmönster och migration, liksom till klimatförändringar, tillgång till
naturresurser, resursanvändning och levnadsstandard i kunskapsområdet ”Hållbar
utveckling”.
28 KOMMENTARMATERIAL TILL KURSPLANEN I GEOGRAFI
Demografiska mönster och förändringar
Var människor bor och lever är en grundläggande geografisk dimension för att
kunna förstå olika geografiska förutsättningar och förklara olika typer av
geografiska samband. Därför är rumsliga förutsättningar i natur och miljö för
befolkning och bebyggelse ett centralt innehåll redan i årskurserna 1–3. I
årskurserna 4–6 ingår befolkningsfördelning mer implicit som en viktig
dimension av innehållet om hur människans livsmiljöer påverkas av människors
användning av naturresurser och av klimatet. Befolkningsdimensionen kan också
behandlas inom ramen för innehållet utmärkande drag för några natur- och
kulturlandskap i Sverige, Europa och världen.
I årskurserna 7–9 ingår det centrala innehållet orsaker till och konsekvenser av
demografiska mönster och förändringar som fokuserar på befolkningsfördelning,
befolkningsutveckling, migrationsmönster och urbanisering. De demografiska
mönstren och förändringarna påverkar och påverkas av en mängd andra
geografiska faktorer. Det är därför nödvändigt att koppla innehållet till andra
relevanta delar av kursplanens innehåll.
Orsakerna bakom befolkningsfördelning är komplexa och har en rad
naturgeografiska, historiska och ekonomiska förklaringar. En grundläggande
förklaringsmodell går ut på att människor bor där de kan försörja sig. Detta
samband är lätt att illustrera genom att jämföra befolkningskartor med andra
kartor som visar hur vattenresurser och bördig mark fördelar sig över jordytan. Ett
sådant samband är självklart för ekonomier som är beroende av jordbruk. Men det
finns också en historisk eftersläpning som förklarar varför även urbaniserade
samhällen, där bara en mycket liten del av befolkningen försörjer sig inom
jordbruket, ofta har sina största städer och befolkningskoncentrationer i de
regioner som lämpar sig bäst för odling. När industrialiseringen inleddes var det
ofta praktiskt att bygga fabriker där tillgången till arbetskraft redan var stor. Det
var i de gamla jordbruksbygderna där det blivit allt svårare att försörja sig på
lantbruk.
Genom industrialiseringen har andra faktorer än markens bördighet kommit att
påverka befolkningsfördelningen, inte minst närheten till råvaror, energitillgångar
och knutpunkter för transporter. Om man till exempel lägger en befolkningskarta
över en karta som visar fördelningen av stenkoltillgångar i Europa vid
industrialiseringens början framträder ett tydligt mönster.
I den moderna ekonomin erbjuds också försörjningsmöjligheter på platser som för
bara några generationer sedan var närmast obebodda. Tydliga exempel på det är
alla arbetstillfällen som har uppstått i otillgängliga bergstrakter eller längs torra
kuststräckor. Detta tack vare turister som lockas av vintersportmöjligheter eller
varma bad på solsäkra semestermål.
Befolkningsutveckling handlar om befolkningars storlek och sammansättning, till
exempel när det gäller åldersstruktur och könsfördelning.
Befolkningsutvecklingen påverkas av en mängd olika geografiska, medicinska,
29 KOMMENTARMATERIAL TILL KURSPLANEN I GEOGRAFI
ekonomiska och politiska faktorer, och den har i sin tur stor betydelse för
människors ekonomiska och sociala levnadsstandard.
Precis som när det gäller befolkningsfördelning är försörjning en drivande faktor
bakom migrationsmönster och urbanisering. Genom hela mänsklighetens historia
har människor flyttat för att söka sig bättre villkor, eller för att komma bort från
hot och konflikter. Den största enskilda massrörelsen har under lång tid varit
omfördelningen av befolkning från landsbygd till stad. I dag lever majoriteten av
jordens befolkning i urbana miljöer. Den omfattande urbaniseringen ökar
möjligheten till ekonomisk tillväxt, men det är också i städerna som fattigdomen
ökar som mest. Urbaniseringen får även konsekvenser för landsbygden, till
exempel att tillgången till arbete, samhällsfunktioner och sociala kontakter
minskar. Att ha kunskaper om orsakerna bakom urbaniseringen och
konsekvenserna av den blir då centralt, till exempel vid samhällsplanering och
fördelning av bistånd.
Migration kan vara påtvingad eller frivillig. Orsakerna kan vara naturkatastrofer,
krig, finans-, livsmedels- eller klimatkriser. I andra fall kan orsakerna vara att
man frivilligt valt att bo på en annan plats eller i ett annat land för att arbeta eller
utbilda sig. Den ökade rörligheten bland jordens invånare har lett till ökat utbyte
mellan olika kulturer och ökad ekonomisk tillväxt i områden med stor inflyttning
av arbetskraft. Men det finns också exempel på att den ökade rörligheten har
bidragit till social oro med spänningar mellan och inom olika befolkningsgrupper.
Ämnet geografi ger eleverna möjlighet att reflektera över och diskutera på vilka
olika sätt migration och urbanisering kan bidra till utveckling. Men också vilka
nya utmaningar det kan ge upphov till och hur dessa kan bemötas på sätt som ökar
förståelsen mellan människor från olika kulturer.
Hållbar utveckling
I det här kunskapsområdet vävs de tre dimensionerna av hållbar utveckling –
ekologiska, sociala och ekonomiska – samman för att belysa komplexiteten i
några av de utmaningar som miljö och människor står inför. Kunskapsområdet
behandlar klimat och klimatförändringar, användningen av naturresurser och
andra ekologiska, sociala och ekonomiska faktorer som påverkar människors
levnadsstandard. I kunskapsområdet finns också innehåll som rör val,
prioriteringar och arbete på olika nivåer för att främja hållbar utveckling och
förbättra människors levnadsvillkor.
Val och prioriteringar på individ- och samhällsnivå
I SO för årskurserna 1–3 finns det en punkt i det centrala innehållet som handlar
om miljöfrågor med utgångspunkt i elevens vardag. I årskurserna 4–6 breddas
studierna av hållbarhetsfrågor genom innehållet hur val och prioriteringar på
individ- och samhällsnivå kan påverka miljön och främja hållbar utveckling.
Detta innehåll ska uppmärksamma eleverna på hur val och prioriteringar vi alla
30 KOMMENTARMATERIAL TILL KURSPLANEN I GEOGRAFI
gör i vår vardag, liksom politiska beslut och samhällets sätt att fungera, påverkar
miljön och kan bidra till att främja eller motverka hållbar utveckling. Här finns
det utrymme i undervisningen att till exempel belysa hur olika produkter som
säljs i Sverige påverkar miljö och människor på olika platser när de produceras,
konsumeras och slutligen kasseras eller återvinns. Även konsekvenser av olika
lösningar kring till exempel energisystem eller infrastruktur kan behandlas i
undervisningen.
Redan i årskurserna 4–6 kan komplexiteten i begreppet hållbar utveckling
synliggöras genom att undervisningen lyfter fram hur ekologiska, sociala och
ekonomiska dimensioner kan balanseras mot varandra. Genom att på det sättet
vidga perspektivet kan man öppna upp för diskussioner om olika prioriteringar
och val på både individ- och samhällsnivå. En utgångspunkt i det arbetet kan vara
Agenda 2030 och de globala målen.
Fattigdom och ohälsa
Det centrala innehållet i årskurserna 4–6 fokuserar också mer specifikt på de
sociala och ekonomiska dimensionerna genom innehållet några grundläggande
orsaker till och konsekvenser av fattigdom och ohälsa. Det finns många faktorer
som påverkar utbredningen av fattigdom och ohälsa i världen, och sambanden är
komplexa. Undervisningen kan till exempel behandla tillgången till naturresurser,
utbildning och teknologi, men också frågor om demokrati och mänskliga
rättigheter.
Fattigdom och ohälsa är uttryck för att utvecklingen i världen inte är hållbar.
Undervisningen får emellertid inte stanna vid ett konstaterande av att världen är
orättvis. Ojämlika och för många människor svåra levnadsvillkor kan också vara
en källa till engagemang och handlingskraft, vilket kursplanen lyfter fram genom
formuleringen arbete för att förbättra människors levnadsvillkor, till exempel
genom Förenta Nationerna (FN). Detta innehåll uppmärksammar positiva trender
som förändrar livet till det bättre för människor runt om i världen. FN:s Agenda
2030 och de globala hållbarhetsmålen är exempel på visioner och mål som knyts
till konkret förändringsarbete. På så sätt kan undervisningen visa eleverna på
möjligheter att främja hållbar utveckling.
Klimat och klimatförändringar
Klimatet påverkar förutsättningarna för allt liv på jorden. Det gör att kunskaper
om atmosfären och hur olika väder och klimat uppstår och förändras är av central
betydelse. Därför ska eleverna i årskurserna 7–9 få möta innehållet vad klimat är
och faktorer som påverkar klimatet. Här fördjupas undervisningen om klimat och
kan inbegripa exempelvis globala vindsystem och nederbördstyper.
Undervisningen kan även behandla faktorer som relaterar till platsers geografiska
läge, till exempel avståndet till ekvatorn, höjd över havet och avståndet till hav
och havsströmmar. Undervisningen kan också återknyta till det innehåll om
klimat- och vegetationszoner samt på vilka sätt klimatet påverkar människans
livsmiljöer som har behandlats i årskurserna 4–6.
31 KOMMENTARMATERIAL TILL KURSPLANEN I GEOGRAFI
Klimatförändringar har varit återkommande under jordens historia och orsakerna
bakom dem varierar. Förändringarna har påverkat jordens livsmiljöer på många
olika sätt och de har varit historiskt upprepade drivkrafter bakom människans
migration. I dag står mänskligheten inför nya utmaningar på grund av en global
uppvärmning orsakad av människans utsläpp av växthusgaser. Vi ser redan
ekologiska, sociala och ekonomiska konsekvenser av det förändrade klimatet,
men konsekvenserna på längre sikt kan vara svåra att förutse i större detalj.
Globalt hotar klimatförändringarna att förändra de ekosystem mänskligheten är
beroende av för sin överlevnad. Samtidigt är de samspel som styr klimatet
komplexa och höjningen av den globala medeltemperaturen påverkar olika delar
av jorden i olika omfattning och på olika sätt. Detta behandlas i det centrala
innehållet människans påverkan på klimatet och konsekvenser av
klimatförändringar för människa, samhälle och natur i olika delar av världen.
De varierande konsekvenserna av klimatförändringar i olika delar av världen kan
belysas genom att undervisningen tar upp olika effekter av klimatförändringarna
på olika platser och för olika typer av ekosystem. Det kan handla om hur
uppvärmning av haven och förändring av havsströmmar kan leda till minskande
fiskbestånd. Ett annat exempel kan vara hur sötvattentillgången för stora
befolkningsgrupper kan rubbas när glaciärer i bergsområden smälter på grund av
en ökande temperatur.
När undervisningen behandlar konsekvenser av klimatförändringar behöver
hänsyn också tas till olika samhällens ekonomiska och tekniska resurser.
Effekterna av klimatförändringarna drabbar inte minst fattiga länder eftersom
dessa samhällen har svårare att hantera och förebygga hoten från förändringarna.
Men även i Sverige får ett ändrat klimat konsekvenser, till exempel för odling och
samhällsplanering.
Förnybara och icke-förnybara naturresurser
Naturresurser har behandlats som grundläggande geografiska fenomen i
årskurserna 4–6. I årskurserna 7–9 kopplas denna tematik till kunskapsområdet
”Hållbar utveckling” genom det centrala innehållet människors tillgång till och
användning av förnybara och icke-förnybara naturresurser och hur det påverkar
människans livsmiljöer. Tillgången till naturresurser skiljer sig åt mellan olika
delar av världen, men också mellan människor och länder beroende på ekonomisk
och teknisk styrka. Naturresurser som vattentillgångar, odlingsbar mark,
mineraler, skog och fisk är bundna till vissa platser. Samtidigt innebär dagens
globaliserade ekonomi att både kontrollen över och konsumtionen av
naturresurserna ofta sker långt ifrån platserna där naturresurserna finns. Många
naturtillgångar kräver stora investeringar och avancerad teknologi för att kunna
utvinnas och förädlas, vilket ofta innebär att merparten av de ekonomiska
vinsterna skördas av individer och företag i andra delar av världen än där
råvarorna finns.
Olika sätt att använda naturresurserna får också olika konsekvenser för miljön och
människans livsmiljöer. I det sammanhanget är skillnaden mellan förnybara och
32 KOMMENTARMATERIAL TILL KURSPLANEN I GEOGRAFI
icke-förnybara naturresurser av central betydelse för elevernas förståelse av
begreppet hållbar utveckling. Typexempel på icke-förnybara naturresurser är
fossila bränslen. Olja, kol och naturgas har skapats av naturliga processer under
miljontals år, men har förbrukats i allt högre takt under de senaste århundradena.
Andra naturresurser är i grunden förnybara. Odlingsmark, sötvatten och
fiskbestånd kan användas på ett långsiktigt hållbart sätt, men de kan också
äventyras av överutnyttjande och jakten på kortsiktig ekonomisk vinning.
En viktig del av detta innehåll är intressekonflikter om naturresurser. Det är ett
innehåll som kan bidra till elevernas förståelse av de spänningar som kan finnas
mellan de ekologiska, sociala och ekonomiska dimensionerna av hållbar
utveckling. Det finns lokala intressekonflikter som kan handla om
markanvändningen i närområdet. Hur ska markägare till exempel använda de
delar av odlingslandskapet där det inte längre lönar sig att odla spannmål eller
andra livsmedel? Ska de omvandlas till bostadsområden, golfbanor eller
skogsplanteringar, eller ska samhället bidra till att återställa våtmarker som
eventuellt tidigare dränerats och omvandlats till åkermark?
Andra intressekonflikter utspelar sig långt bort och genererar dramatiska
tidningsrubriker om öppna stridigheter. Landskapet är en arena för maktutövning
och kursplanen öppnar för klassiska samhällsvetenskapliga frågeställningar om
vilka aktörer som är inblandade, vilka intressen de har och vem som har mest att
vinna eller förlora på olika lösningar.
Tillgång till tillräckligt mycket odlingsbar mark och rent sötvatten är
nyckelfaktorer för att trygga försörjningen för jordens växande befolkning.
Samtidigt växer anspråken på mark och vatten för andra ändamål än odling. Stora
arealer av jordens bördigaste jordbruksmarker har bebyggts med industrier,
köpcenter, vägar och bostäder. Resursstarka länder och företag köper upp mark i
fattiga delar av världen för att försäkra sig om tillgång till odlingsbar jord för
livsmedelsproduktion. Sinande vattentillgångar i torra områden säljs till
högstbjudande vattenleverantör i närmaste storstad i stället för att användas till
odlingsbevattning. Det är bara några exempel på intressekonflikter om
naturresurserna mark och vatten.
Många intressekonflikter har tydliga beröringspunkter med innehållet i andra
ämnen, till exempel samhällskunskap och historia. Genom att kombinera ett
geografiskt perspektiv med andra aspekter på aktuella konflikter kan eleverna
utveckla allsidiga och nyanserade uppfattningar om de bakomliggande orsakerna.
Levnadsstandard
I årskurserna 4–6 har eleverna mött det centrala innehållet några grundläggande
orsaker till och konsekvenser av fattigdom och ohälsa. I årskurserna 7–9
fördjupas detta tema genom innehållet samband mellan ekonomisk och social
levnadsstandard och faktorer som demografi, jämställdhet, utbildning och
naturresurser. Därigenom ska eleverna få studera komplexa samband som bidrar
33 KOMMENTARMATERIAL TILL KURSPLANEN I GEOGRAFI
till att förklara hur det kommer sig att människors levnadsstandard skiljer sig så
mycket åt inom och mellan olika delar av världen.
Sambanden är komplexa på så sätt att människors levnadsstandard både påverkar
och påverkas av en mängd olika faktorer. En utbyggd tillgång till utbildning
kräver till exempel politisk vilja och stora ekonomiska resurser av ett samhälle,
samtidigt som en välutbildad befolkning skapar förutsättningar för ekonomisk
tillväxt, demokrati och god levnadsstandard.
Det kan vara svårt att få ett lands ekonomiska resurser, infrastruktur,
utbildningsplatser, arbetstillfällen och sjukvård att räcka till för att fylla behoven
hos en snabbt växande befolkning. Samtidigt kan bristande tillgång till utbildning
och arbete bidra till hög nativitet och snabb befolkningstillväxt. Omvänt minskar
ofta befolkningstillväxten när levnadsstandarden ökar. Inte minst spelar kvinnors
tillgång till utbildning och lönearbete stor roll för hur många barn som föds och
för befolkningens levnadsstandard.
Arbete för att främja hållbar utveckling
Kunskapsområdet ”Hållbar utveckling” rymmer i årskurserna 7–9 ett innehåll om
lokalt, regionalt och globalt arbete för att främja hållbar utveckling. Här kan
eleverna utifrån sina kunskaper om hållbar utveckling närmare studera olika
ansträngningar som görs för att skapa en bättre framtid för vår planet och för
mänskligheten. Undervisningen kan på så sätt bidra till förståelse för att det finns
många olika sätt att hantera hållbarhetsfrågorna och att olika tillvägagångssätt har
olika möjligheter, utmaningar och begränsningar. Det kan handla om individers
förhållningssätt såväl som initiativ inom politik, näringsliv och internationella
samarbeten.
Det är viktigt att undervisningen behandlar olika åtgärder för att främja hållbar
utveckling ur flera perspektiv och att de inte alltid kan kategoriseras som entydigt
bra eller dåliga. Genom att eleverna ges möjlighet att väga olika alternativ mot
varandra bidrar undervisningen till att utveckla elevernas kunskaper och
beredskap att ta ansvar för den gemensamma framtiden både lokalt och globalt.
Geografins metoder och verktyg
Det här kunskapsområdet samlar de metoder och verktyg som eleverna behöver
för att kunna göra geografiska analyser och redovisa resultaten. De är nödvändiga
för att kunna samla geografisk information samt för att kunna samtala och tänka
omkring geografi utifrån en vetenskaplig grund. Kunskapsområdets innehåll i
form av kartor, fältstudier och geografiska analyser med hjälp av olika
geografiska källor, metoder, verktyg och begrepp kommer hela tiden till
användning när eleverna möter innehållet i de andra kunskapsområdena.
34 KOMMENTARMATERIAL TILL KURSPLANEN I GEOGRAFI
Kartan
Kartan är geografens viktigaste verktyg och en källa till inspiration och kunskap.
Den är en modell av verkligheten som berättar om en vald del av omvärlden.
Kartan visualiserar med färger och andra symboler hur olika typer av landskap är
uppbyggda och vilken karaktär de har. Den tydliggör också samband som annars
skulle vara svåra att identifiera.
I samband med allt innehåll som eleverna möter genom kursplanen i geografi är
såväl digitala som andra kartor nödvändiga och användbara verktyg. För att
eleverna ska utveckla en säkerhet i att använda kartor är det viktigt att dessa är
återkommande inslag i undervisningen. Därför introduceras kartstudierna redan i
SO för årskurserna 1–3 genom ett innehåll som handlar om jordgloben och olika
sorters kartor. I årskurserna 4–6 möter eleverna innehållet digitala och analoga
kartor och deras uppbyggnad med gradnät, färger, symboler och skala samt
topografiska och tematiska kartor. Här befästs elevernas vana att använda kartor
och det är därför viktigt att de får möta och arbeta med kartor över såväl
närmiljön som delar av världen som de är obekanta med. I årskurserna 7–9 lyfter
kursplanen fram digitala och analoga kartors uppbyggnad samt olika
kartprojektioner och deras egenskaper, liksom geografiska informationssystem
(GIS) och exempel på hur de används i samhället.
Att jämföra olika tematiska kartor med varandra och att använda geografiska
informationssystem är ett sätt att urskilja kopplingar mellan olika förhållanden
och mönster. Hur förhåller sig till exempel vattenbrist till fattigdom, fattigdom till
befolkningstillväxt och befolkningstillväxt till migration?
I kursplanen används geografiska informationssystem (GIS) som ett
samlingsbegrepp för olika metoder och verktyg för att söka, sammanställa och
tolka geografisk information. Principen för GIS kan enkelt visas genom att man
sammanställer två kartor med överlägg för att undersöka geografiska samband
mellan olika företeelser. I dag finns det GIS i mer komplexa former som
avancerade programvaror. Det finns även enklare GIS som har formen av digitala
kartverktyg. Teknikutvecklingen gör att tillgängligheten till olika typer av GIS
ökar snabbt, och flera typer av GIS finns i dag som onlineversioner på internet.
Utanför skolan används GIS i allt större utsträckning för att ta fram underlag för
beslut vid samhällsplanering, till exempel när man ska lokalisera sårbara platser
eller skapa underlag för att dra en ny väg.
Kursplanen preciserar inte vilka tematiska kartor eller geografiska
informationssystem som undervisningen ska behandla, men en rimlig
urvalsprincip kan vara att utgå från det övriga innehållet i kursplanen under
samma årskurser. Utifrån ett sådant resonemang skulle undervisningen i
årskurserna 4–6 kunna ge eleverna chansen att möta kartor som visar förekomsten
av olika naturresurser samt klimat- och vegetationszoner. I årskurserna 7–9 skulle
GIS, med utgångspunkt i samma resonemang, kunna synliggöra företeelser som
utbredningen av sårbara platser, produktions- och konsumtionsmönster, migration
och klimatförändringar. De skulle också kunna illustrera faktorer som har
35 KOMMENTARMATERIAL TILL KURSPLANEN I GEOGRAFI
samband med ekonomisk och social levnadsstandard, till exempel utbildningsnivå
och medellivslängd.
En viktig del av kartkunskapen är att kunna förhålla sig kritisk till kartor. I studier
av olika kartprojektioner och deras egenskaper i årskurserna 7–9 får eleverna
med sig kunskaper om att kartor alltid kan vara missvisande i relation till
verkligheten och innehålla olika typer av fel. Bakom alla kartor finns också
personer som har förenklat verkligheten och gjort ett urval av information. Till
exempel kan kartor som visar utbredningen av smitta eller annan ohälsa bli
missvisande om de utgår från den politiska kartans indelning i stater i stället för
att visa punktvisa koncentrationer. I värsta fall strävar kartor medvetet efter att
manipulera kartläsarens omvärldsuppfattning. Det är till exempel inte ovanligt att
olika parter i territoriella konflikter försöker legitimera sina anspråk med hjälp av
historiska kartor som överdriver den egna gruppens rötter i ett område, samtidigt
som de förtiger motpartens.
Fältstudier
Fältstudier i grundskolan innebär att eleverna får erfarenhet av att prova på ett
vetenskapligt arbetssätt. Det är viktigt att eleverna får praktisera detta
grundläggande sätt att skapa geografisk kunskap. Fältstudier kan handla om att
observera och uppleva, men också om att dokumentera, beskriva och analysera
olika fenomen i natur- och kulturlandskap. Fältstudier kan med fördel kopplas till
det innehåll som undervisningen berör i studierna av geografiska förhållanden,
processer och mönster samt miljö- och utvecklingsfrågor. På det sättet fungerar
fältstudierna som en konkret illustration till det som beskrivs i olika läromedel
och andra geografiska källor. Att lämna klassrummet och upptäcka nya platser
och fenomen i närmiljön kan också bidra till att eleverna, utöver att fördjupa sina
geografikunskaper, utvecklar nya perspektiv på sitt lärande.
I årskurserna 4–6 lyfter kursplanen fram innehållet fältstudier för att undersöka
natur- och kulturlandskap. Det kan handla om undersökningar i skolans
närområde för att studera utmärkande drag i landskapet eller olika lösningar i
lokalsamhället för att förbättra miljön och främja hållbar utveckling. Även i
årskurserna 7–9 ingår fältstudier i det centrala innehållet som ett av flera verktyg
för att göra beskrivningar och analyser av platser och regioner. För att kopplas
till annat centralt innehåll för årskurserna kan fältstudier här handla om att
undersöka till exempel olika aspekter av sårbarhet på hemorten. Det kan också
vara att undersöka hur globala produktions- och konsumtionsmönster blir synliga
i det lokala utbudet av varor.
Beskrivningar och analyser av platser och regioner
För att eleverna ska ges möjlighet att använda geografins metoder och verktyg
och utveckla förståelse för komplexa geografiska samband, har både
mellanstadiet och högstadiet ett centralt innehåll som handlar om beskrivningar
och analyser av platser och regioner. I årskurserna 4–6 får eleverna arbeta med
beskrivningar och enkla analyser av platser och regioner med hjälp av kartor och
36 KOMMENTARMATERIAL TILL KURSPLANEN I GEOGRAFI
andra geografiska källor, metoder, verktyg och begrepp. I årskurserna 7–9 finns
innehållet beskrivningar och analyser av platser och regioner med hjälp av
kartor, enkla former av GIS, fältstudier och andra geografiska källor, metoder,
verktyg och begrepp.
Sådana geografiska beskrivningar och analyser tar sin utgångspunkt i olika
geografiska frågor som med fördel formuleras med hjälp av geografins
ämnesspråk. En beskrivning kan till exempel ta upp hur en region påverkas av
klimatet och klimatförändringarna, endogena och exogena processer, vilka
naturresurser som finns samt befolkningens storlek och hur den fördelas inom
regionen. En analys kan handla om sambanden mellan olika sådana faktorer, till
exempel för att förklara varför vissa näringar dominerar en region, varför
befolkningsfördelningen ser ut på ett visst sätt och vilka konsekvenser det kan
innebära. I sådana beskrivningar och analyser behöver eleverna använda kartor
och andra geografiska källor, metoder, verktyg och begrepp för att samla in,
bearbeta, tolka och värdera samt presentera geografisk information.
En progression över årskurserna kan ligga i att de faktorer som beskrivningarna
och analyserna omfattar har anknytning till det övriga centrala innehållet under
samma årskurser. På så sätt blir både undervisningen och elevernas analyser mer
komplexa i takt med att eleverna blir äldre.
37 KOMMENTARMATERIAL TILL KURSPLANEN I GEOGRAFI
Kommentarer till kursplanens
bedömnings- och betygskriterier
Bedömnings- och betygskriteriernas uppgift är att fungera som måttstock för
bedömning av elevens kunskaper. Kriterierna behöver läsas och tolkas i relation
till syftet, det centrala innehållet och den undervisning som har bedrivits.
Läraren använder bedömnings- och betygskriterierna för att bedöma elevens
kunskapsutveckling inom ämnet. Det kan vara omdömen i den individuella
utvecklingsplanen, för att avgöra om eleven behöver ges stöd i form av extra
anpassningar inom ramen för undervisningen eller särskilt stöd. Ett annat skäl kan
vara att säkerställa att eleverna får tillräckliga utmaningar för att nå så långt som
möjligt enligt utbildningens mål. Att ge ett omdöme innebär att läraren värderar
de kunskaper eleven hittills har inhämtat i ämnet, utifrån vad undervisningen har
gett eleven förutsättningar att utveckla i förhållande till kriterierna. I de årskurser
betyg sätts använder läraren betygskriterierna som ett verktyg för att bedöma
elevens kunskaper vid betygssättningen.
Kriterier för bedömning av godtagbara kunskaper
I vissa ämnen och årskurser i lågstadiet finns kriterier som är ett stöd för läraren
för att bedöma om en elev har uppnått en lägsta godtagbar nivå vid slutet av en
årskurs. Många elever kan förstås ha kommit längre i sin kunskapsutveckling.
Läraren gör avstämningar i förhållande till bedömningskriterierna under
terminerna för att sammanfatta och dokumentera det kunnande eleverna har visat.
Sådana avstämningar är ett sätt för läraren att säkerställa att det finns ett brett och
varierat underlag vid tiden för bedömning av om en elev når eller inte når de
bedömningskriterier som minst ska uppnås.
Betygskriterier
Betygskriterier används för betygssättning i vissa årskurser. Läraren fäster vid
betygssättningen mer vikt vid sådana kunskaper som betonas i syftet eller som
kan kopplas till många eller omfångsrika punkter i det centrala innehållet. Läraren
fäster också mer vikt vid sådant som har fokuserats i undervisningen och där
eleverna fått möjlighet att särskilt fördjupa sina kunskaper. Det innehållsliga
sammanhanget är viktigt då de val läraren gör i undervisningen har betydelse för
vad som blir möjligt för eleverna att lära sig och därmed vad som blir relevant att
bedöma. Detta är skälet till att betygskriterierna måste läsas och tolkas i relation
till syftet, det centrala innehållet och den undervisning som har bedrivits.
Betygskriterierna i årskurs 6 och 9 liknar i stor utsträckning varandra. Men när
läraren tolkar betygskriterierna i relation till kursplanen och undervisningen blir
det dock uppenbart att progressionen bärs av det centrala innehållet som skiljer
sig åt mellan olika stadier, och att det konkreta undervisningsinnehållet blir mer
komplext i högstadiet.
38 KOMMENTARMATERIAL TILL KURSPLANEN I GEOGRAFI
För att betygskriterierna ska fungera som ett användbart verktyg för en
sammantagen bedömning vid betygssättning är de formulerade på ett
övergripande sätt. På så vis ger de läraren möjligheter att göra en allsidig
bedömning utifrån ett brett och varierat underlag som lämnat utrymme för eleven
att visa sina kunskaper på olika sätt. Under terminen görs också avstämningar i
förhållande till betygskriterierna för att sammanfatta och dokumentera det
kunnande eleverna har visat. Sådana avstämningar är ett sätt för läraren att
säkerställa att det finns ett brett och varierat underlag vid tiden för betygssättning.
Lärarens uppgift är att sätta det betyg som sammantaget motsvarar elevens
kunskaper genom att hitta den bästa överensstämmelsen mellan betygsunderlaget
och betygskriterierna. En sammantagen bedömning handlar om att läraren
analyserar både hur elevens kunskaper förhåller sig till betygskriteriernas delar
och vilket betyg som helheten indikerar. För att få en bild av den sammantagna
nivån på elevens kunskaper är tyngdpunkterna i ämnet vägledande. Läs mer om
sammantagen bedömning vid betygssättning i Kommentarer till Skolverkets
allmänna råd om betyg och prövning.
Kriterierna för bedömning av godtagbara
kunskaper i samhällsorienterande ämnen årskurs
3
Kriterierna för bedömning av godtagbara kunskaper i slutet av årskurs 3 är
gemensamma för de samhällsorienterande ämnena geografi, historia,
religionskunskap och samhällskunskap. För att bedömningskriterierna i årskurs 3
inte ska vara onödigt omfattande och detaljerade, bygger de på gemensamma
inslag från de långsiktiga målen i alla de samhällsorienterande ämnena.
Det första stycket avser att rikta lärarens bedömningsfokus mot aspekter av
kunskap och förståelse som lyfts fram i alla samhällsorienterande ämnen.
Eleven visar grundläggande kunskaper om geografiska och historiska
förhållanden, samhällsförhållanden och religiösa traditioner.
Formuleringen fokuserar på bredden och djupet i elevens kunskaper i förhållande
till ämnenas syfte, det centrala innehållet och den undervisning som har bedrivits.
Dessa kunskaper har ett egenvärde, men de utgör också ett nödvändigt underlag
för elevernas resonemang, reflektioner och samtal i SO-undervisningen.
Eleven beskriver likheter och skillnader samt orsaker och konsekvenser i
sammanhang som är relevanta för ämnena. Eleven samtalar om människors
livsfrågor och levnadsvillkor samt om miljöfrågor och andra samhällsfrågor ur
olika perspektiv.
Formuleringarna ovan riktar bedömningen mot elevernas djupare förståelse av
ämnesinnehållet. De fokuserar på med vilken kvalitet eleven utifrån sin ålder kan
använda sig av jämförelser och orsakssamband som verktyg för att förstå och
39 KOMMENTARMATERIAL TILL KURSPLANEN I GEOGRAFI
förklara de samhällsorienterande ämnenas innehåll. En annan aspekt av
bedömningen inriktas mot elevens förmåga att reflektera över ämnesinnehållet
och inta olika perspektiv. Det kan till exempel handla om perspektiv som barn –
vuxna, nutid – framtid eller lokalt – globalt.
Avslutningsvis finns en formulering som riktar fokus mot elevens användning av
ämnesspecifika begrepp, metoder och verktyg. Det omfattar en samlad
bedömning av elevens förmåga att använda metoder för att söka information och
att delta i enkla källkritiska samtal. Hit hör också verktyg som kartor, jordglob
och tidslinjer samt ämnesspecifika begrepp.
Eleven använder begrepp, metoder och verktyg från de samhällsorienterande
ämnena.
I sin bedömning tar läraren hänsyn till bredden och djupet i elevens kunnande, det
vill säga att eleven vid en samlad bedömning har godtagbara kunskaper när det
gäller de begrepp, metoder och verktyg som behandlats i undervisningen. Läraren
kan också väga in hur väl eleven använder olika begrepp, metoder och verktyg
utifrån olika syften.
Betygskriterierna i ämnet geografi
årskurserna 6 och 9
Betygskriterierna i geografi svarar mot ämnets tre mål.
• Det första stycket utgår från det långsiktiga målet som handlar om kunskaper
om geografiska förhållanden, mönster och processer.
• Det andra stycket utgår från det långsiktiga målet som handlar om hållbar
utveckling.
• Det sista stycket utgår från det långsiktiga målet som handlar om
användningen av geografins metoder och verktyg.
Kunskaper om geografiska förhållanden och mönster samt om hur
naturens processer och människors verksamheter formar och
förändrar landskap och livsmiljöer i olika delar av världen
Formuleringarna i det första stycket i betygskriterierna (som återges nedan)
handlar om bredden och djupet i de kunskaper eleven har om geografiska
förhållanden, mönster och processer. Dessa kunskaper har ett egenvärde, men de
är också nödvändiga när eleven behandlar frågor om hållbar utveckling eller
beskriver och analyserar omvärlden med hjälp av geografins metoder och verktyg.
Årskurs 6 och 9: Eleven visar grundläggande/goda/mycket goda kunskaper om
geografiska förhållanden, mönster och processer.
Formuleringen innebär att bedömningen inriktas mot hur breda och djupa
kunskaper eleven har om så stora delar som möjligt av de geografiska
förhållanden, mönster och processer som har ingått i undervisningen samt om de
40 KOMMENTARMATERIAL TILL KURSPLANEN I GEOGRAFI
begrepp som är relaterade till innehållet. Bedömningen sker i förhållande till
kursplanens syfte, centrala innehåll och den undervisning som har bedrivits.
Årskurs 6: Eleven för enkla/utvecklade/välutvecklade resonemang om hur
naturens processer och människors verksamheter formar och förändrar landskap
och livsmiljöer i olika delar av världen.
Årskurs 9: Eleven för enkla/utvecklade/välutvecklade resonemang om orsaker
till geografiska mönster och processer samt om deras konsekvenser för människa,
samhälle och natur.
Formuleringarna ovan avser att rikta lärarens bedömningsfokus mot djupet och
bredden i elevens förståelse av orsakssamband med koppling till geografiska
förhållanden, mönster och processer. I sin bedömning premierar läraren mer
nyanserade, djupgående och perspektivrika förklaringar framför förklaringar med
färre dimensioner. Tanken är också att läraren i bedömningen tar hänsyn till i
vilken utsträckning elevens resonemang underbyggs av relevanta exempel och
begrepp.
Årskurs 6: Eleven visar även grundläggande/goda/mycket goda kunskaper om
namn och lägen på platser och regioner i Sverige, Europa och världen.
Årskurs 9: Eleven visar även grundläggande/goda/mycket goda kunskaper om
namn och lägen på relevanta platser och regioner i olika delar av världen.
Dessa formuleringar riktar bedömningen mot elevens kunskaper om geografiska
namn och lägen. Det innebär att bedömningen fokuserar på hur breda kunskaper
eleven har om namn och lägen på så många studerade platser och regioner som
möjligt. Läraren kan också ta hänsyn till i vilken utsträckning eleven kan beskriva
geografiska lägen på flera olika sätt och med en ändamålsenlig grad av
precisering och nyansering.
Kunskaper om miljö- och utvecklingsfrågor utifrån ekologiska,
sociala och ekonomiska perspektiv på hållbar utveckling
Formuleringarna i det andra stycket i betygskriterierna riktar lärarens
bedömningsfokus mot bredden och djupet i elevens kunskaper om hållbar
utveckling.
Årskurs 6 och 9: Eleven visar grundläggande/goda/mycket goda kunskaper om
miljö- och utvecklingsfrågor.
Formuleringen innebär att bedömningen inriktas mot hur breda och djupa
kunskaper eleven har om så stora delar som möjligt av det studerade innehållet
om miljö- och utvecklingsfrågor. Bedömningen sker i förhållande till det centrala
innehåll som rör hållbar utveckling i respektive stadium. Läraren tar hänsyn till
relevansen och djupet i elevens beskrivningar och förklaringar. Läraren väger
också in i vilken utsträckning eleven ger relevanta exempel och använder begrepp
som är relevanta i relation till innehållet.
41 KOMMENTARMATERIAL TILL KURSPLANEN I GEOGRAFI
Årskurs 6: Eleven för också enkla/utvecklade/välutvecklade resonemang om
åtgärder i frågor som rör hållbar utveckling.
Årskurs 9: Eleven för också enkla/utvecklade/välutvecklade resonemang om
åtgärder för att främja hållbar utveckling utifrån ekologiska, sociala och
ekonomiska perspektiv.
Med dessa formuleringar visar betygskriterierna på ett framtidsorienterat och
lösningsinriktat fokus mot frågor som rör hållbar utveckling. I bedömningen tar
läraren hänsyn till i vilken mån elevens resonemang om åtgärder underbyggs av
relevanta exempel och begrepp samt hur komplexa orsakssamband eleven redogör
för i olika hållbarhetsfrågor. Läraren kan också ta hänsyn till graden av
nyansering, problematisering och perspektivrikedom i resonemangen.
Förmåga att utifrån geografiska frågor beskriva och analysera
omvärlden med hjälp av geografins metoder och verktyg
Formuleringarna i betygskriteriernas sista stycke handlar om hur väl eleven kan
använda geografins metoder och verktyg för att beskriva, förklara och analysera
geografiska förhållanden utifrån geografiska frågor. Det handlar om en samlad
bedömning av elevens sätt att använda olika slags kartor, fältstudier, och för
högstadiet även enkla former av GIS. Men bedömningen kan även gälla andra
källor, metoder, verktyg och begrepp som förekommer i undervisningen men inte
benämns explicit i det centrala innehållet.
Stycket fokuserar alltså på bedömning av elevernas användning av geografins
metoder och verktyg. Men när elever beskriver, förklarar och analyserar platser
och regioner visar de samtidigt sina kunskaper i förhållande till de andra
långsiktiga målen i ämnet. Elevernas geografiska undersökningar kan därför ge
läraren underlag för att bedöma elevernas kunskaper mot stora delar av
betygskriterierna.
Årskurs 6: Eleven använder geografins metoder och verktyg på ett i huvudsak
fungerande/fungerande/väl fungerande sätt för att utifrån geografiska frågor
beskriva och förklara förhållanden på olika platser och i olika regioner.
Årskurs 9: Eleven använder geografins metoder och verktyg på ett i huvudsak
fungerande/fungerande/väl fungerande sätt för att utifrån geografiska frågor
beskriva och analysera förhållanden på olika platser och i olika regioner.
Innebörden av formuleringarna är att läraren gör en samlad bedömning av elevens
förmåga att använda geografins olika metoder och verktyg. Läraren kan här ta
hänsyn till flera olika faktorer, till exempel:
• hur relevanta och genomtänkta elevens val av metoder och verktyg är i
förhållande till de geografiska frågorna
• med vilken skicklighet och precision eleven använder olika metoder och
verktyg
42 KOMMENTARMATERIAL TILL KURSPLANEN I GEOGRAFI
• bredden, relevansen och rimligheten i information, tolkningar och slutsatser
som eleven får fram genom att använda olika metoder och verktyg.